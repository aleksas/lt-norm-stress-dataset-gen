Balys Sruoga
DIEVŲ MIŠKAS
I. DIEVŲ MIŠKAS
Liūnai, kemsynai, kalneliai. Ant kalnelių, kažkieno galios supiltų iš balto smėlelio, - pušaitės, aukštos ir lieknos it senoviško ješiboto auklėtinės. Pakalnėlėse - berželiai, tokie paliegę, tokie nuskurdę, tarytum saulaitės malonės užmiršti našlaičiai našlaitėliai. Atkalnėse ir pašlaitėse - vaivorai, mėlynės, bruknės, susipynė susiaudė į sultingą žalią kilimą, išmargintą uogelėmis. Daubose ir skersvėjuose - klumpabalų žolės, purienos ir viksvos.
Kadaise, seniai seniai, čionai jūros dugno būta. Tarytum audros metu bangos būtų netikėtai sustingusios, sukietėjusios, o jų paviršių šiaurės vėjai baltuoju smėleliu apibarstę būtų.
Ši vietelė prisiglaudė Šiaurės jūros pakrantėje, keturios dešimtys penki kilometrai į rytus nuo Gdansko miesto. Iki 1939 metų tai buvo mažai kam žinomas užkemsys. Šalia jos merdėjo mažas miestukas, beveik kaimas, Štuthofas, kokių Vokietijoje buvo tūkstančiai. Miestuką su Gdansko miestu jungė asfaltuotas plentas ir siaurasai geležinkelėlis. Ir gyveno čionai patys nuobodžiausi žmonės Europoje - Prūsų vokiečiai, paskendę šiokiadienėje dvasios menkystoje, garbinę policininką ir virtuvę, laukuję tvarką ir alų, galėję ištisą savaitę duonos nevalgyti, kad tiktai šventadieniais jiems būtų leista karingu žingsniu iškilmingai gatvėmis pradūlinti ir didžiulį būgną pabambinti.
Štuthofo piliečiai, sekmadieniais norėdami jūroje pasiplukdyti, turėdavo pereiti tą sustingusią jūra, tą jūros dugną, pušaitėmis, berželiais ir kemsynais apsivėlusį. Nors tų piliečių dvasia kad ir kažkaip būtų buvusi supolicinta, vis dėlto jie, įbridę į kemsingąjį plotą, pasijusdavo kažkaip šventadieniškai. Jau vienas vietos pavadinimas primindavo jiem, kad yra dar šis tas pasaulyje ir be policininko, ir be alaus.
Dievų miškas! - taip ši vietelė žmonėse iš senų senovės vadinosi. Kadaise, labai seniai, šiame miške dievai gyvenę. Savotiški dievai. Ne germaniškos kilmės. Ne Votanas, ne Toras. Gyvenę tenai lietuviškųjų dievų palikuonys.
Gdansko apylinkės vietovės iš viso gana turtingos senovės padavimais ir legendomis, kuriose nuostabiu būdu veikia lietuviškos kilmės ir lietuviškais vardais personažai. Perkūnas, Jūratė, Laumė, Patrimpas - nuolatiniai Gdansko srities jūros pakrančių, ežerų ir miškų gyventojai, nors tuos padavimus ir pasakoja Prūsijos piliečiai, besivadiną vokiečiais.
Iki 1939 metų po tą Dievų mišką šiokiomis dienomis klampinėjo tiktai uogautojos moterėlės ir grybautojai pensininkai, retkarčiais užklysdavo dar ir koks medžiotojėlis nenusisekėlis. Šiaip buvo čionai tuščia ir nyku, tik lieknosios pušelės gailiai ošdavo, tarytum graudžiais atodūsiais dūsaudavo, prisimindamos tuos laikus, kada čionai linksmieji dievai šauniuosius pasiūtarojimus keldavo. 1939 metais Dievų miškas staiga atgijo, suirzo, suknibždėjo, lyg senlaikių dievai būtų į jį sugrįžę...
Ne, - jokie dievai tenai negrįžo: apsigyveno jame piliečiai, panašūs į velnius.
Pasibaigus lenkų - vokiečių karui, Gdansko miesto savivaldybė nutarė Dievų miške įsteigti koncentracijos lagerį nepaklusniem lenkam į gerą kelią atvesdinti.
Pagrindinis visų koncentracijos lagerių veiklos dėsnis - rūpintis, kad niekas pasauly nesužinotų, kas ir kaip vyksta už spygliuotųjų vielų užtvaros. Pasklidusios žinios apie užtvertųjų gyvenimą galėtų lagerio šeimininkam įvairių nemalonumų pripainioti. Atsirastų vienas kitas, kuris ir pasipiktintų, ir rėkti pradėtų, ir svetinguosius šeimininkus barbarais pavadintų. Kam viso to reikia? Kur kas patogiau lagerio veiksmai atlikinėti tuomet, kai jokios pašalinės ausys negirdi, pašalinės akys nemato ir nekenkia samdytajai propagandai lagerio šeimininkų kultūringumą ir kūrybinius laimėjimus liaupsinti.
Dievų miškas toli buvo nuo pašalinių akių ir ausų. Apylinkėj gyventojų buvo maža, ir tie patys buvo patikimi galingųjų šio pasaulio balvonų garbintojai. O svarbiausia - Dievų miško geografinė padėtis buvo tokia, kad spygliuotosios pastogės gyventojai negalėjo ir svajoti apie pasišalinimą iš lagerinės viešnagės. Iš vienos pusės buvo Šiaurės jūra, karo metu taip stropiai saugojama. Iš kitos pusės - garsioji jūros įlanka, iš trečios - didžiulė dvišakė Vysla su savo kanalų ir kanaliukų sistema, iš ketvirtosios - siaurutis pusiasalis, skiriąs jūrą ir įlanką. Bėglys, ištrūkęs iš Dievų miško, kurlink jisai nukryptų, vis tiek patektų į vandenį ar į policijos glėbį.
1939 metų rudenį atsibastė čionai pirmieji naujakuriai: būrys vokiškų SS vyrų ir keli šimtai nuskarusių dryžuotų elgetų, didžiojoj daugumoj Gdansko srities lenkų, pasmerktų mirti. Miške, kokioj pusės metro aukštumoj ties jūros lygmeniu, buvo ištemptos pirmosios skurdžios palapinės,- oficialiai prasidėjo koncentracijos lageris.
Prasidėjo miško kirtimas, kelmų rovimas, žemės lyginimas, kalnų griovimas, pelkių užkimšimas, žvyro ir akmenų vežimas, barakų sudėliojimas, didžiulio mūro - komendantūros ir administracijos namų - statyba. Lageris buvo suplanuotas milžiniškas, galįs sutalpinti daugiau šimto tūkstančių kalinių, tačiau jo statyba ir 1945 metais dar toli gražu nebuvo baigta.
II. BARAKINĖ KULTŪRA
Hitlerio Vokietija buvo tarytum klasikinė lagerių šalis.
Šalis, kadaise garsėjusi tokiu puošniu, tokiu skaidriu baroko stiliumi, dabar galėjo didžiuotis savo barakais, - visi lageriai gyveno barakuose.
Baroko susmukimas į baraką - šis istorinis procesas vaizdžiai apibrėžia vokiečių kultūros raidą Hitlerio papėdėje. Visiškai neatsitiktinis, visiškai nuosakus buvo dalykas, kad Vokietija, savo karinės galios išsirutuliojimo metu okupuojanti vis naujus ir naujus kraštus, - Vokietija, kadaise buvusi kultūrtrėgerė, dvidešimtojo amžiaus viduryje virto lagertrėgere plačiausia prasme. Pati kūrybiškai visiškai nusususi, Hitlerio Vokietija kitiem kraštam galėjo atnešti tiktai aukščiausią savo kultūros vaisių - lagerį, baraką.
Pačioje Vokietijoje lagerių buvo sunkiai aprėpiama daugybė - įvairiausios rūšies. Karo lageriai, sporto lageriai, poilsio lageriai, politinio susibuvimo lageriai, jaunimo lageriai, Reicho darbo tarnybos lageriai, repatriantų lageriai, karo pabėgėlių ir tremtinių lageriai, subombintų miestelėnų lageriai, pereinamieji ir paskirstomieji lageriai, darbo lageriai, internuotųjų lageriai, karo belaisvių lageriai, - taip ir toliau, taip ir toliau. Visų šitų lagerių priešakyje, kaip hitlerinės kultūros pažiba ir pasididžiavimas, ėjo koncentracijos lageriai, atsiradę Vokietijoje drauge su Hitlerio atėjimu į valdžią. Tačiau ir koncentracijos lageriai anaiptol nebuvo vienodi, nors jų visų uždavinys vienas tebuvo -.naikinti hitlerinės Vokietijos, ypač nacių partijos, priešus, tikruosius ir įtariamus, šiaip atliekamus piliečius ir partiniam pareigūnam nepageidautinus padarus. Todėl tie lageriai pradžioje, su Dachau pirmojoje vietoje, buvo beveik be išimties uždari tai yra, tokie, iš kurių niekas gyvas nebeišeidavo. Todėl jie dažnai ir buvo vadinami Vernichtungslager - naikinimo lageris.
Kol Hitleris valdė tiktai Vokietiją - į lagerius kimšo ir naikino savo piliečius, - žuvo jų tenai šimtai tūkstančių, - tikslaus skaičiaus niekas nežino. Kai jis pradėjo grobti svetimas žemes, Vokietijos piliečiai galėjo kiek lengviau atsidusti: atsirado naujos gausios naikinimo medžiagos. Lagerių skaičius sparčiai augo. Dachau, Oranienburgas, Buchenvaldas, Mathauzenas, Guzenas, Gros-Rozenas, Ravensbrukas, Flosenburgas, Ausšvicas - svarbesnieji Vokietijos lageriai gyventojų skaičiaus atžvilgiu buvo ištisi miestai su savo filialais ir fabrikais, su savo atskirais įstatymais, su savo nuosava teise ir morale, niekur kitur nepraktikuojama, su savo nuosavomis partijomis ir partinėmis rietenomis, su savo papročiais ir gyvenimiška išmintim. 1943 metų pabaigoj visi Vokietijos koncentracijos lageriai pagal režimo kietumą buvo suskirstyti į penkias kategorijas. Tuomet Dachau ėjo jau pirmojoj kategorijoj - buvo jau pats geriausias, pats lengviausias lageris. Jis tuomet jau buvo virtęs, tariant, reprezentacijos lageriu. Jį ne kartą aplankydavo tarptautinė Raudonojo Kryžiaus komisija, jis buvo naudojamas savotiškai propagandai. Jame sėdėjo daugelis Anglijos, Amerikos, Prancūzijos piliečių, su kuriais buvo privengiama elgtis taip, kaip buvo elgiamasi su vidurinės ar rytinės Europos gyventojais.
Pats bjauriausias lageris, ketvirtosios kategorijos, buvo Mathauzenas su savo filialu Guzenu. Penktos kategorijos lageriai buvo už Vokietijos sienų, ypač Lenkijoje, pavyzdžiui, Maidanekas. Penktosios kategorijos lageriai iki galo pasiliko uždari - naikinimo lageriai.
Dievų miškas, oficialiai vadinamas Štuthofo koncentracijos lageriu, aiškaus veido neturėjo. Jame buvo galima rasti įvairiausių savumų nuo pirmosios iki penktosios kategorijos. Patį sunkiausią laikotarpį gyveno jisai nuo 1939 iki 1942 metų pabaigos, - kai vokiečių kariuomenė triumfališku maršu žygiavo per Europą, kai vokiečių SS vyram mintis, kad Vokietija gali karą pralaimėti, atrodė juokinga nesąmonė, galinti gimti tiktai pamišėlio galvoje. Tuomet ir Dievų miškas buvo uždaras lageris. Tikrai, iki 1942 metų pabaigos šiame lageriūkšty atsidūrė daugiau 20 000 žmonių, iš kurių per tą laikotarpį šiokiu ar tokiu būdu numarinta 18 000. Likusieji 2 000 - arba buvo iškelti į kitus lagerius, arba čia pat vietoje gyvi išliko. Tiktai labai nedaugelis, stačiai pavieniai asmenys, buvo iš lagerio paleisti, žinoma, ne į laisvę, bet į priverčiamus darbus arba darbo lagerius.
1942-43 metų sanvartoje Štuthofo lageryje buvo 3500-4000 kalinių. Tame laikotarpyje kalinių sąstatas keisdavosi 3-4 kartus per metus. Vieni kaliniai miršta, jų vieton atvaromi kiti, tokiu būdu bendras skaičius laikosi pastoviai, siekdamas 3500-4000 galvų. Buvo kelios dešimtys kalinių, kurie sugebėjo šiame lageryje išlikti gyvi nuo pat jo pradžios. Buvo kelios dešimtys ir iš kitur atkeltų kalinių, kituose lageriuose ištvėrusių po penkerius, po aštuonerius metus. Kiti iš jų, be lagerių, dar įvairiuose kalėjimuose buvo ištupėję po keletą metų. Tai buvo nepaprasti žmonės, be išimties, perėję ugnį ir vandenį tiesiogine prasme, - speigus ir pragarišką karštį. Tai buvo žmonės - didelės fizinės jėgos ir atkaklios valios, - pašėlusio pasiryžimo nugalėti ir gyventi. Tai buvo ir likimo globotiniai. Nebūtų jiem gelbėję nei jėga, nei valia, jei akloji laimė jiem nebūtų atsitiktinai šyptelėjusi.
1942 metais Štuthofo lageris iš Gdansko miesto savivaldybės perėjo valstybės žinion. Jis buvo atiduotas SS organizacijai, pasidarydamas jos lyg ir kažkokia privati nuosavybė su visu negyvu ir gyvu inventoriumi, į gyvojo tarpą įskaičiuojant ir kalinius. Ir vis dėlto nuo to meto padėtis lageryje ėmė pamažėli gerėti. Senieji lagerio veteranai, išlikę gyvi nuo 1939 metų, pasakojo apie savo ankstyvesnius išgyvenimus stačiai neįtikėtinų dalykų, - neįtikėtinų, žinoma, tiktai tiem, kurie vokiečių koncentracijos lagery nėra buvę.
1943 metais tieji veteranai, kaip prityrę vilkai, jau buvo sugebėję prasimušti į geresnes pozicijas, užimti net valdančias vietas, daug nusveriančias lagerio gyvenime.
Lagerio valdžia kalinių rankose! - Žinoma, šiame pasakyme daug kas perdėta, bet ir teisybės nemaža. Esmėje čia buvo kažkas panašu į tai, kas buvo senosios caro Rusijos baudžiavos sistemoje: baudžiauninko savininkas galėjo savo vergą bausti, plakti, parduoti, ant šunies išmainyti, bet be baudžiauninko pagalbos gyventi vis dėlto negalėjo. Tokią padėtį meistriškai vaizduoja, pavyzdžiui, įžymusai rusų rašytojas Gončiarovas pagarsėjusiame romane "Oblomovas". Dvarininkas Ilja Oblomovas ne tik negalėjo be savo baudžiauninko Zacharo pagalbos gyventi, - jis pats pasidarė Zacharo vergas. Zacharas, negalėdamas ištrūkti laisvėn, faktinai darė su savo ponu, ką norėjo. Būdamas beteisis, ištisai priklausydamas pono nuotaikos, galėdavo ponui primesti savo valią. Kažkas panašaus buvo ir Štuthofo koncentracijos lagery, SS vyrų su kaliniais santykiuose.
SS nariai galėjo kalinį kiekvieną momentą nušaut, pakart, pagaliau ar akmeniu užmušt, mesti šunim sudraskyti, apiplėšti, išplakti, degutu ištepti - taip ir toliau, taip ir toliau. Kalinys buvo anapus įstatymų. Jis jokių teisių neturėjo. Joks teisingumas jo negynė. Jis reiškė mažiau, negu bet kuris daiktas, inventoriaus knygose įrašytas. Ir vis dėlto SS vyrai be kalinių pagalbos negalėjo nei lagerio tvarkyti, nei privačiai gyventi. Tokie kaliniai zacharai buvo daugiausia lenkai, ištvėrę Štuthofe nuo lagerio pradžios, ir vokiečiai, iš kitų lagerių atkelti, - daugiausia kriminalistai, homoseksualistai ir biblijos tyrinėtojai.
Šitokia tvarka nusistovėjo tiktai ilgainiui, per didelį vargą ir klaikias kančias. Ir vis dėlto negalima apie lagerį kalbėti kaip apie pastovų, nesikaitaliojantį vienetą. Lageris gyveno nuolatine raida. Keitėsi laimė karo laukuose, keitėsi nuotaikos vokiečių visuomenėje, keitėsi nuotaikos ir lageryje. Keitėsi žmonės, viršininkai ir kaliniai. Keitėsi potvarkiai, kaitaliojosi bendroji tvarka. Tačiau šiuos, kaip ir daugelį kitų, daug svarbesnių dalykų, galima suvokti, tiktai ilgesnį laiką lageryje pagyvenus.
Vos įžengus į Dievų mišką, atrodo, kad senieji dievai iš čia išnyko be pėdsako, - kad čia įsikūrė pragaras, kurį okupavo SS vyrai, senuosius velnius į karcerį susodino, patys užimdami jų vietas - prie dubens ir prie stuomens.
III. VAŽIUOJAM...
1943 metų vasaris, kovas. Vokiečių okupacinė valdžia skelbia Lietuvos jaunimo mobilizaciją į vokiškas SS eiles. Šaukia stoti ir vokiškom bausmėm nestojantiem grūmoja.
Jaunimas bausmių nenusigąsta. Jaunimas į SS neina. Jaunimas traukia:
Tu girele, tu. žalioji...
Jaunimas traukia į žaliąją girelę.
Jaunimo suėmimo įstaigose tarytum giltinės vaikštinėta. Į raštinę, kur turėjo būti paimta keli šimtai jaunuolių; ateina vos keturi penki, ir tie patys - šleivi, kreivi, persimetę it sudžiūvusi žagrė, luoši ir klipatos, aiškiai netinką SS šėkui pjauti.
Vokiečiai, jaunimo šaukėjai, sėdi pažaliavę. Gėdis į raštines dirstelėti. Smulkūs šnipeliai ir kitokie baudžiauninkėliai palaižos zuja iš paskutiniosios. Jų pastangos - tuščios.
Kažkur iš požemio, iš tamsiųjų okupacinės valdžios kabinetų pro baudžiauninkėlių pastumdėlių lūpas girdėti įtūžęs maurojimas: lietuvių inteligentija gausianti kas jai priklausą. Šitokios kompromitacijos valdžia nedovanosianti: Lietuvos jaunimas vokiečių generaliniam komisarui Rentelnui aiškiai pagadino karjerą. Rentelnas buvo patikinęs Berlyno dėdes, kad Lietuvoje, kaip ir kitur Pabaltijyje, "visa būsią tvarkoj", o čia - perkūnas žino, kas pasidarė!
- Na, kad jau griebsime - tai griebsime! - ateina rūgštūs balsai iš didžiųjų Vilniaus gestapo rūmų.
Gandų daugybė. Vienas už kitą baisesnis. Oficialiai skelbiamomis žiniomis niekas netiki. Teisybės niekas nežino. Ten, esą, jau tiek ir tiek žmonių suėmė, ten - jau išvežė, ten - jau sušaudė. Kaune, esą, tiek ir tiek žmonių jau pritrūkę, provincijoje - trūkstą dar daugiau.
Negera, nemiela dūšioje.
- Et! Nuo likimo nepabėgsi! - numoji ranka žmogus. - Kas bus - tas bus, vis tiek: "Visi mes esame svečiai pasauly..."
Iš kažkur atsirado staigus noras skaityti knygas apie kalinių, apie katorgininkų gyvenimą. Apie jų skurdą, apie jų dvasios stiprybę, apie laisvės pasiilgimą. Prisirinkau tokių knygų, - apie Sibirą. Skęstu jose. Prisimenu Vaižganto paguodžiantį šauksmą:
- Lietuviai, nebijokite turmos!
Kovo 16 diena. Bevartaliojant kalinišką knygą, 23.30 valandą laiptuose pasigirsta sunkūs kaustyti žingsniai.
- Trep trep trep, - vokiškai kaukši. Pažvelgėme viens į kitą, išgirdę kaukšėjimą. Be žodžių aišku:
- Ką dabar griebs?
Duryse ilgas skambutis valdančiu tonu. Širdys stabtelėjo. Bato duslūs smūgiai į durų lentas.
Taip ir yra; du gestapininkai. Pilki! Pakaustyti.
- Ar yra toks ir toks? Parodyk pasą. Ar turi ginklą? Pasiimk kepurę ir dar šį bei tą, kad nori. Daug nereikią. Dviem, trim dienom, - daugiau nereikėsią.
Krata - labai paviršutiniška, neverta gestapo vardo garso. Paėmė kažkuriuos senus laiškus. Keletą niekuo nekaltų rankraščių, kas pasitaikė. Medžiaga, iš kurios nieko neišpeši. Medžiagos jiem tartum nė nereikėjo. Svarbu buvo tiktai, kad šį bei tą gavo paimti.
Mūsų širdyse nyku. Mūsų veidai suakmenėję. Tik rankos trupučiuką virpa. Ir - tiek. Ir - visa.
- Baly, laikykis! - atsisveikinimui palydi mane du balsu, pilni tokios neišbrendamos kančios ir tokios neaprėpiamos meilės, kad jų palydėtam ir į kartuves eiti būtų jauku.
- Aš - tai ištversiu. Tik jūs... O, būkit palaimintos!
Iki gestapo rūmų Vilniuje man netoli. Šlepu, trepu - ir jau ten.
Vienos durys, kitos; koridorius, kiemas, durys - ir aš jau požemio karalystėje.
Snūduriuojąs gestapininkas prie įėjimo. Nieko daugiau.
- Kas, po velnių, ar aš tiktai vienas būsiu?
Ilgai vazojosi mieguistas gestapininkas, kraustydamas mano kišenes ir atiminėdamas daiktus. Žiovauja, akis trina. Baisiai nuobodu jam. Man - dar nuobodžiau.
Tuo tarpu koridoriuje už geležinių, panašių į akėčias durų žingsniai. Daugelis jų. Kuždesys.
- Sruoga! - girdžiu lietuvišką nusistebėjimo balsą už durų, panašių į akėčias. Žvilgteriu atgal - pažįstami veidai. Vienas, kitas, trečias... Vilniaus lietuviai inteligentai.
- O, aš - nebe vienas! Vadinas, muilo iš manęs nebevirs!
- Sveiki, kaimynai! - šūktelėjau, praeidamas pro šalį, kol įgrūdo mane į požemio peryklą.
Į ląstą įgrūdo mane vis dėlto vieną. Joje buvo daugiau. Ji buvo pilna. Lyg ir kriminalinė publika, tiktai vienas iš jų visą naktį rožančių kalbėjo be paliovos. Vietos nėra. Šiaip taip išsitiesiau ant grindų išilgai kameros ir spoksau. Lemputė mirksi palubėj. Palubėj ir langelis, baltai nuteptas, kad einančiųjų šaligatviais kojų nepamatytum, - kad ir praeiviai nežinotų, kas ir kaip už tųjų stiklų apačioje dūsauja. Aš - kalinys? Juokai!
Po valandos sugirgžda rūsio durys, -įverčia mum kailiniuotą pilietį. Storai šneka. Bene bosas koks iš įgulos bažnyčios? Ne, baritonas, preferanso klasikas. Atsargos kapitonas. Netrukus čia įkiša dar du pažįstamu. Mes jau keturi -netrauks perkūnas.
Kaip pamažu, kaip nenoromis rūsy aušta diena! Lyg jai gėda kažko būtų.
Na, išaušta, - tik ji neatneša jokių pakeitimų. Vėlai vakare iš namiškių gaunu siuntinėlį. Lašinių, kavos, dar šį tą.
Tokia laimė žmogaus gyvenime retai tepasitaiko! Namiškiai dar laisvi! Tiesia pagalbos ranką... Ne, turbūt neverkė... Ne, ne!
Kitą rytą parudijęs gestapininkas, žemai nusilenkdamas, įleidžia į mūsų rūsį tokį vokietį su blizgančiomis sagomis.
- Kuris čia bus profesorius? - prašneka saguotasai.
- Taigi aš jau toks būsiu, - paslenku arčiau saguotojo. - "O, geru konjaku dvokia, - pamanau, - bene visą naktelę bus pravargęs?.."
- Ar žinai, pone profesoriau, kas atsitiko, per paskutini dvi savaiti?
- Hm...- sakau, - kas čia tokio būtų galėję atsitikti? Ne, nepamenu. Nieko gera nepamenu. Kur? Kaip?
- Kas atsitiko Lietuvoj per dvi savaiti?
- Tikrai, nepamenu. Aš, mat, pastaruoju metu buvau pasinėręs darbe. Teatrui verčiau pjesę eilėmis... Jambu tokiu, šekspyrišku... Rašiau studiją apie Florencijos Renesansą... Laikraščių nė neskaičiau...
- Juk pastebėjai, kad universitete paskaitose studentų kas kartas buvo vis mažiau ir mažiau, kol pagaliau jų visai nebeliko? Kur jie dingo?
- Ne, pone, tokių dalykų aš negaliu žinoti. Nieko nepastebėjau. Aš buvau gavęs iš universiteto atostogų literatūros darbui dirbti ir pats į paskaitas nevaikščiojau. Jas kaip tik užvakar tepradėjau, apie vokiečių ankstyvąją romantiką... Studentų, mano išmanymu, buvo visiškai pakankamai...
Šiuo diskusijos buvo baigtos, - prasidėjo pamokslas. Sakė jį tasai Vilniaus gestapo viršininkas saguotasai, per naktelę su konjaku prasimeilinęs. Dėstė jisai didelius daiktus apie vokiečių dorybes, apie nacionalsocializmo išmintį.
- Jum laisvė yra atimta ilgam laikui, iki karo pabaigos, eventualiai iki gyvenimo pabaigos, - dėstė jisai, mostaguodamas sugniaužtu kumščiu. Kaip tiktai šiuo saguotosios dvasios pakilimo metu mano kolegai, amžinajam studentui teisininkui, trupučiuką praplikusiam jaunais meteliais, Ciuberkių Jonui kažkas galvoje pasipainiojo: ėmė jisai ir nusikvatojo visa gerkle.
- Ko tu juokies tenai, a? - papyko pamokslininkas, - a, ko tu juokies? Ar nori eiti su manimi drauge?
Ne, - Ciuberkis nenorėjo niekur su juo vaikštinėti. Juo labiau, kad jo viena koja buvo basa. Galas jį žino, kur jis ją buvo nusisukęs. Ji dabar buvo jam paišinu gipsu aplipdyta.
- Va, mano koja kokia, atseit, nepaslenku... - pravartu kartais ir nusukta koja turėti.
- Mūsų, vokiečių, šimtas milijonų, jūsų - tik trys milijonai, kaip jūs drįstate prieš mus eiti! - Ciuberkio išvestas iš girtos pusiausvyros, ėmė karščiuotis saguotasai.
- Kiek tai liečia mane, - įsidrąsinau ir aš, - tai aš niekur nevaikštau. Aš esu poetas ir jokia politika nesiverčiu.
- O! - šūktelėjo jisai, - poetai gali būti dar pavojingesni!
- Na, jau... Reichas - toks galingas, aš - toks menkas... kurgi čia... Nežinau, kaip aš galėčiau būti pavojingas...
- Kaip išdrįsai abejoti vokiečių kariška galybe ir pergale? - ėmė sketeriotis jisai. - Per paskaitas, per pasikalbėjimus viena kita šypsena, viena kita ironiška pastaba... Mum to gana. Mum daug nereikia... Mes, nacionalsocialistai, esame konsekventiški: lietuvių inteligentija eina prieš mus - lietuvių inteligentija turi būti sunaikinta. Jūs važiuojat pirmeji...
Ties jūsų galvomis pastatytas ženklas... - Čia jisai ore apibrėžė didelį klausimo ženklą. - Nuo šiol jūsų universitetai uždaromi, visa profesūra suimta...
- Visa profesūra? Suimta?
- Visa, be išimties. Gimnazijos taip pat uždarytos... Eisite visi...
Dabar nusijuokiau ir aš. Gestape visuomet meluoja. Negalimas daiktas, kad ir dabar gestapininkas teisybę sakytų. Būtų buvus suimta visa profesūra, mes čia, rūsyje, vis tiek būtume pajutę. Dabar - niekur nieko. Et, meluoja latras, - gąsdina!
Man tačiau nepasiūlė su juo pasivaikščioti, - mus visus tuojau iš rūsio į kiemą išprašydino.
Gestapo kieme - gražus būrelis Išrikiuotų žmonių, apie tris dešimtis, jų tarpe - geri pažįstami. Iš karto jaukiau pasidarė. Kaip rusai sako: na miru i smertj krasna - viešumoj ir mirti gražu.
Du sunkvežimiai - ir birbiname į Kauną.
-Sudieu, Vilniau, - tu dar išgirsi mus!
IV. ...NEŽINOMA KRYPTIMI
Dengtuose sunkvežimiuose susėdame. ant patogių suolų. Apsauga - menkutė. Du ar trys gestapo kareiviai, ir tie patys automatinius šautuvus pasidėjo kampe, pypkę papsi, snūduriuoja.
Šokti iš mašinos ar nešokti? Iššokti visiškai lengva. Ypač mišku važiuojant. Kol jie sustos, kol pradės šaudyti, toli galima nukulniuoti... Pavyks pabėgti ar nepavyks, kitiems padėtį labai pasunkinsi, - keršys jiem. Pagaliau mes turbūt per menki nusikaltėliai, kad taip nerūpestingai saugo. Nieko rimta nebus...
Kaune pataikėm stačiai į gestapo kiemą. Mandagiai suprašydino į vidų. Vienus tenai sukimšo požemy į tokias kajutes, kurios labai tiktų kalėm vaikus vesti: ir skersas bandai atsigulti, gulies išilgai ir įstrižai, - niekaip neišsitenki, nors tu ką! Likusius vyrus suprašė į urvą, besirandantį po Kauno gestapo įstaigos laiptais, - vietos ten dar mažiau, oro gi visiškai šykštu. Trošku. Tamsu. Nyku.
Kauno gestapininkų elgesys visiškai nesuprantamas. Sugrūdo į šunišką skylę, bet gana dažnai ją vėdina. Elgiasi labai mandagiai. Bičiuliškai prakalbina, prakalbinti - mielai šnekučiuojas. Geram pusvalandžiui išleido visus į kiemą pasivaikščioti, - apsauga taip pat menkutė. Pietum ir vakarienei pakvietė į SS valgomąjį ruimą. Švarios staltiesės, patogios kėdės, mergužėlių mandagus patarnavimas. Valgiai - nesudėtingi, bet gerai pagaminti, sotūs, gausūs, - valgyk, kiek nori. Pavalgius galima rūkyti, esesininkai net cigaretėmis vaišina it kokius lauktus svečius.
Kaip su tokiu elgesiu suderinti patalpos šlykštybę?
Bjauriausia, nieko nežinome apie padėtį. Kas darosi mieste?
Šiaip taip susiorganizavome žinių rinkimą. Paaiškėjo, kad niekas mūsų nei tardys, nei teis, - visa esą jau atlikta avansu, mūsų nevarginant...
Esą, bandysi jus tardyti ir teisti - nieko doro iš to nebūsią. Jūs visai neigsite savo kaltes ir ginsitės. Reikėtų tuomet suvesti jus akistaton su tais žmonėmis, kurie apie jus žinių suteikė... Nesą kvailių dėl tokių niekaniekių išduoti savo agentus - žiniatiekius! Todėl esą ir nutarta jus be jokio tardymo pavėžėti į Rytprūsius - trupučiuką prūsiškai pamokyti...
Teisybė ir buvo. Mūs niekas netardė. Ryto metą - vėl puikūs, sotūs pusryčiai su SS vyrų cigaretėmis. Po pusryčių - ruoštis į kelionę. Leido net laiškelius kauniškiam draugam parašyti - pasižadėjo nunešti. Susodino į prašmatnų autobusą - ir vėl su menkute sargyba išvežė iš Kauno. Į Vokietiją, į Tilžę. Sakė, iš ten būsią galima protestai rašyti dėl suėmimo ir kitų galų.
Tilžėje mūsų žinion atidavė kalėjimo bažnyčią - erdvią salę ketvirtame gražaus mūro aukšte. Salėj - mes vieni. Salė - švari, atdari langai, oro daug, gali po salę vaikščioti, kiek nori. Maistas - bendras, kalėjimiškas, bet švariai gaminamas, mandagiai paduodamas. Salės prižiūrėtojas - senas kalėjimo tarnautojas, visiškai sukalbamas, pasižadėjęs nematyti, kai mes salėje rūkome, - ir savo žodį išlaikęs. Kas antrą dieną leido į kiemą pasivaikščioti. Atvedė į salę barzdaskutį - kas norėjo, galėjo pasinaudoti nemokamai. Surinko prakiurusius batus - nemokamai sutaisė. Leido laiškus namo parašyti ir tučtuojau sąžiningai išsiuntė. Po aštuonių dienų susodino mus į švarų trečios klasės vagoną - ir išvežė iš Tilžės nežinoma kryptimi.
Salės prižiūrėtojas, gavęs lašinių gabalą, pasišaukė į atskirą kambarį mūsų salės seniūną, vyriausiąjį iš mūsų tarpo - Vilniaus universiteto profesorių Jurgutį. Tenai Jurgučiui ir pranešė, kur mus veža, - veža, esą, ten, iš kur dar niekas nėra grįžęs, - į koncentracijos lagerį. Tokios naujienos prof. Jurgutis neišdrįso niekam pasakyti. Grįžo tiktai visas paraudęs, mūsų apipultas - kažką tiktai apie moteris ir juodas kojines numykė. Be jo - niekas nežinojome, kur važiuojame. Iš gestapininkų mandagaus elgesio atrodė, kad mus tremia papraston ištremtin į Vokietiją. Švariame trečios klasės vagone sėdėjo vos keli SS kareiviai, prieteliškai šnekučiavo, ir mes jautėmės, tarytum būtum buvę paprasti keleiviai. Juo labiau kad Tilžės kalėjimo valdžia mum buvo davusi kelionei po kelis "buterbrodus", dailiai į švarų vaškinį popierių suvyniotus. Gdansko geležinkelio stotyje pasitiko mus stambus gerai ginkluotų gestapininkų būrys. Mūsų traukiniu atvažiavo apie du šimtu kalinių, daugiausia - gudų ir lenkų nuo Baltstogės.
Gdansko gestapininkai pasirodė besą visiškai kitokios veislės padarai. Jiem patiem buvo neaišku, žmonės jie - ar šiaip koks dvikojis nesusipratimas. Mus žmonėmis jie nelaikė. Pradėjo mus kimšti į sunkvežimius drauge su daugeliu kitų kalinių. Sunkvežimiai - maži, žmonių - daug. Nesutelpa visi. Netelpančius, šuniškais žodeliais palydėdami, gestapininkai ėmė buožėmis pamaigyti, kad jie plonesni pasidarytų.
Buožė - visuomet buožė: reikalingas daiktas, bet kietas. Jos pastangomis vietos sunkvežimiuose bežiūrint atsirado. Tai kas, kad vieno kojos susipainiojo su kito galva pagal silkių pavyzdį, kad vienas kniūbsčias kriokia, kitas ant jo raitas joja, - kad vienas stena, kitas rėkia, - sutilpo visi.
V. PIRMOJI NAKTELĖ
Nežinomoj paskyrimo vietoje atsidūrėme pačiame vidurnakty.
Išritino iš sunkvežimio. Sustatė eilėmis po penkis vyrus. prie didelio raudono mūro, apaugusio medžiais.
Hm... jei čia teks gyventi, bent po lovą mums duos... Kambariai turbūt jau paruošti, - negi dabar jie ruoš mum kambarius... Vokiečiai visuomet mokėjo organizuoti... Apie mūsų atvykimą ir čia turbūt jau pranešta, kaip buvo pranešta ir į Tilžę...
Mūsų svajonių gražiąsias perspektyvas staiga nutraukė, galas žino iš kur netikėtai išlindęs, vienas SS vyrukas, ištįsęs toks, kreivas, su atlapa nosimi, po kuria kažką pamarmaliavęs, ėmė savo kumštį vedžioti palei mūsų nosis.
- Tfu, - spjaudėsi, gavęs kumščiu į žandą, vienas mūsiškių, - kas čia dabar per papročiai tokie?!
Priešaky matyti aukšti platūs vartai, apraizgalioti spygliuota viela. Ant vartų pakabinta kažkokia būda. Ties ja raudona lempa, priešakin iškišta. Iš būdos snarpso iškišęs snapą kulkosvaidis ar kokia kita špėtnybė, į jį panaši... Už būdos, už vartų - ilgas siauras kiemas, pakraščiais apstatytas juokingais trobesiukais tokiais. Būdos - ne būdos, tvartai - ne tvartai, naktį nesupaisysi, kas tai per dvėseliena.
Iš kiemo gilumos staiga išnėrė du juodu vyru. Storomis lazdomis mostaguodami, tekini atbėgo int mus. Vienas aukštas ir diržingas su balsu, kuriuo pasižymi slibinas vokiškoj operoj, Zigfridą begiedant. Antras - perpus mažesnis, toks kultuvių giminės naktinis padaras, kalbąs su stipriu lenkišku akcentu.
Rūsti smakiška komanda atvarė mus iki vieno tokio juokingo trobespalaikio, kuris pasirodė besąs gyvenama patalpa. Juodieji nakties vyrai sustojo prie durų. Vienas vienoje pusėje, kitas - kitoje.
Zigfridiškas gerkliūgas bliauna pasigardžiuodamas:
- Čiužinius nešti iš vieno barako į kitą!
Mudu su Jurgučiu stovėjome pirmoje eilėje - pirmieji ir gavome žengti pro paslaptingąsias duris, dviejų tamsių vyrų saugomas.
- Greičiau, tu, alte Kamele, - atseit, senas kupranugari! - dvi lazdos pliumptelėjo per Jurgučio nugarą.
- Greičiau tu, maitos vaike, - gavau ir aš pavadinimą ir dvi lazdas per sprandą.
Mudu su Jurgučiu išimties nesudarėm, - visi gavo tą pat.
- Alte Kamele, - pliumpt su lazda,
- Maitos vaike, - pliumpt su lazda.
Visų lygios teisės visi vienodai gavo, išskiriant tuos, kurie buvo apsukresni ir prašoko kaip stirnos pro šalį.
Hm... Vis dėlto keistoki šitos šalies papročiai! Man jau geriau patiktų senasai Azijos gyventojų pasisveikinimo būdas, kai susitikę vyrai nosimis pasitrina...
Pliumpt, pliumpt, pliumpt, - kiek kartų pro tuos vyrus ėjom, tiek kartų lazdos pliumpsėjo. Iš trečio karto mes jau išmokome vietoje sprando čiužinį pakišti. Deja, išradimas buvo pavėluotas: čiužiniai buvo jau sunešti. Vėl gargaliuojant operiška komedija:
- Eiti į vidų, į baraką su čiužiniais; lietuviam gulti prie tos sienos, lenkam - prie tos, gudam - per vidurį.
Lazduotieji vyrai, tarytum senatoriai kokie, - vėl prie durų.
Kiekvienam norisi greičiau pro juos prasmukti ir barake už kitų nugaros pasislėpti. O kai du šimtai žmonių labai nori juo greičiau pro mažas dureles prašokti - paprastai durys nukenčia. Šį kartą nukentėjo lazdos; palūžo, vargšelės.
- Į bepročių namus pataikėme, ar kuris velnias! Sugriuvome, sugludome, kaip kam pavyko, įsakytosios tvarkos nesilaikydami. Na, na, - vis dėlto pažiūrėsime!
Vyras, kultuvių giminės, viduje pasiskelbė: jis šiąnakt būsiąs mūsų viršininkas, Ir tam, kas jo nepaklausysiąs, būsią - oho!
- Va, šis bosas būsiąs vienam reikalui, šis - kitam. Kas išdrįsiąs žiūrėti pro šoninį langą arba braškintis pro jį - būsiąs, suskiaus išpera, vietoje nukeptas kaip žąsinas.
Nustatęs tokią tvarką, tasai kultuvė ėmė aplink bosus trepsėti. Šniurkštė jis tenai, šniurkštė, keikėsi keikėsi, vis lėčiau ir lėčiau, kol visiškai nutilo.
- Ar tik nebus užmigęs, šėtonas? - dūsavome patylomis. Kur tau! Staiga itin sultingai nusikeikė ir vėl ėmė trepsėti.
- Ei, jūs, šiokie ir tokie, keturkojų ir dvikojų maitų vaikai, driskiai ir suskiai, ir dar kitoki, - kreipėsi jisai į mus, - kas turite aukso? Kas turite laikrodžius? Kas turite pinigų? Iš jūsų visa tai bus atimta. Protingiausia būsią visa tai jam atiduoti. Lašinius taip pat jis priimąs. Duonos, esą, jam nereikia, - duoną, esą, patys savo tarpe pasidalykite. Na, kas turi aukso? Kas - laikrodžius?
Balsas - tyruose šaukiąs. Du šimtu žmonių guli it musėlės nukeipusios. Niekas ne tik nieko neduoda, net neatsiliepia.
- Ei, jūs, visų kalių vaikai, ar duosite laikrodžius? Pasipiktinęs tokiu mūsų nemandagumu, ėmė jisai žingsniuoti per mus. Keistas tojo vyruko pasivaikščiojimo būdas: deda koją, kur pasitaikė: kam ant pilvo, kam - ant krūtinės, kam - ant galvos. Ir lazda dar bakstelėja, - reikia gi pasiremti: būdoje šviesos nėra, žmogus dar nugriūti gali.
- Kur su batais, judošiau, lipi ant galvos? - kažkas sukliko patamsy.
- Atiduok, padraika, laikrodį!
Kažkoks įtartinas bruzdėjimas. Dviejų vyrų pagreitintas alsavimas. Įsiutęs šnirpštimas pro dantis.
- Ką jis tenai vėl prasimanė?
Staiga - kažkoks duslus smūgis, kažkas sunkus ir minkštas. atsitrenkė į bosą su gerais reikalais ir žlegtelėjo žemėn.
- Kuris šunsnukis kultuvei batu į pilvą smogė? Kas čia spardosi kaip pasiutęs kupranugaris? Kas tasai driskius?
Ne, nėra tokių. Niekas neprisipažįsta, kad būtų tokį majestotišką pilvą taip negarbingai išniekinęs. Tyli visi.
- Paskutinį kartą, šunų išjodos, klausiu: kas pilvan spyrė? Ieškok kvailių kur kitur, - surasi tu patamsy! Niekas nematė. Čia nėra tokių. Sparduoklių ir kvailių.
- Aaaaaa, - šitaip?! Aš jums parodysiu!.. - Ką jisai ketino padaryti, nieku būdu negalima parašyti.
- O, Jėzau Marija! Viešpatie! - pasigirdo patamsy klykiantys balsai.
Įsiutęs kultuvė, nebedrįsdamas žingsniuoti per sugulusius,ėmė lazda tvatyti arčiau boso gulinčius, - tuos, kuriuos pasiekia.
- Iš paties pragaro jų čia tokių ir atsirado! - dūsavo mano kaimynas, lenkas nuo Baltstogės, suspėjęs gauti su lazda. Per galvą ir dabar ją drauge su manimi kišdamas po čiužniu.
Tulžį per lazdą suliejęs į kitų šonus ir sprandus, kultuvė aprimo. Žmogus - ne mašina gi: pavargsta.
Sunkiai dūsavo jisai, visas pasipiktinęs. Ilgai dar jis vienas pats su savimi kalbėjo ir čiužėjo palei bosus tokiem ir tokiem reikalam, kol pradėjo garsiai kriokti.
Jo kriokimas buvo malonesnis už lakštingalos suokimą.
- Galgi tas nepakartas pakaruoklis nebepabus iki ryto! Kad dangus jam saldžiausio miego nepašykštėtų! Kad jį bent sapne koks budelis pasmaugtų!
Rytas buvo nebetoli, betgi...
Išrado mokslininkai paraką... Bet kodėl jie neišranda tokio instrumento, kuriuo būtų galima naktelė stumtelėti, kad ji greičiau nežinion nuriedėtų?!
VI. PAJŪRIO KURORTAS
Ilgai ilgai slinko pimoji naktelė vaitodama. Vis dėlto pagaliau ir saulelė patekėjo. Mūsų naktinis kultuvė kažkur dingo, it raselė nugaravo.
Susigūžę, susiglaudę kuždamės. Kapt čia, čiopt čia: kam trūksta ko po nakties? Galvos visų tebėra. Šonkaulių trūkumu taip pat niekas nesiskundžia, - tai svarbiausia. Kam peilio, kam laikrodžio, kam maišelio pritrūko: niekaniekis, tuščia jų!
Kažkokie nuostabūs pareigūnai su kryžiais ant nugarų ir numeriais ant krūtinės išvijo mus iš patalpos, čirškinamais žodeliais palydėdami. Sustatė patvory prie spygliuotų vielų, - atseit, likimo laukite.
Retkarčiais pravažiuoja pro šalį didžiulis vežimas, žmonių. tempiamas, tokių nuskarusių, lopiniuotų, sulinkusių, sudžiūvusių. Retkarčiais prabėga, praeina, praslenka kažkokia žmogysta su dryžuotais drabužiais - ir vėl viskas ramu visur.
- Vyrai, žiūrėkite, va, mūsiškiai, kauniškiai! - kažkas iš mūsų sušunka.
Tiesa! Pažinome! Kiek jų! Visi dryžuotais nuskarusiais purvinais drabužiais, dryžuotas blynas ant galvos vietoj kepurės, ant basų kojų medinės klumpės, kurios nuolat krinta nuo kojos, ir jie eidami nuolat knapsi. Velka jie, dvilinkai susilenkdami, didžiulius bosus ar ką tenai.
Kauno lietuviai inteligentai buvo suimti diena anksčiau, - diena anksčiau jie ir čia pateko, atlankę Tilžės, Ragainės ir Marienburgo kalėjimų rūsius.
Sveikinamės iš tolo su jais. Jie mum nieko į tai neatsako. Liūdnai pažvelgia, nusigrįžta. Kas jiem? Kodėl jie tokie nemandagūs? Kodėl jie nesidomi mūsų atvykimu?
- Suvalgykite viską, ką turite. Viską atims, - dusliu balsu šūktelėja kažkas iš jų ir nusigrįžta lyg nepažįstamas.
- Va tau, kad nori! Tai šitokie dedas čionai dalykėliai! - atsidustame kas sau ir graibomės po lagaminėlius. Atsirado dar dešrų, lašinių. Gromuliuojame. Nė nepajutome, kaip mūsų tarpe atsirado toks žvalus vyrukas su žaliu trikampiu prie krūtinės ir raudonu kryžiumi ant nugaros.
- Sveiki, lietuviai, -sako jis vokiškai su Pareinio akcentu, - mes jau žinojome, kad jūs atvykstate. Laukėme. Dešra - lietuviška?
- Supranti, Mariau, - tęsė Dringis, - Ijūnija seniai varvina seilę dėl prekybos per mūsų uostus, kur tėvas jų nenorėjo įleisti… Man rodos, jis klydo - juk ijūnai prie jūros teprieina vos vienoje vietoje, ir tai Anakrijoje, kuri, nors ir tarsi būdama Ijūnijos dalis, mėgsta laikytis nuošaliai nuo prantų ir džerminų. Be uostų Ijūnams sunku atlaikyti lenktynes su Sijuru, o kas silpnina Sijurą - tas stiprina mus…
- Tą aš suprantu, mes įleisime juos į uostus, juk susitarta - bet, pastebiu, ne apie uostus jie domisi - o apie Drūkšius… Kodėl? - priminė Marius.
Dringis kantriai aiškino:
- Matai, po Juodpelynio nelaimės jie atsargūs. Gal per daug atsargūs, bet taip ir turi būti. Mums neparankiausia tai, kad Ijūnijoje nelabai nori kalbėti apie pagalbos suteikimą, kol gali atsitikti tai, kas atsitiko Juodpelynyje. Jie saugosi, saugo savo žmones, ir gali netgi nusispjauti į mūsų uostų naudą, jeigu neužtikrinsime, kad Juodpelynio istorija nepasikartos - ten saugoti žmogų įprasta, kada nors to išmoksim ir mes… Todėl ir domisi. Bet kaip nors juos įtikinsim. Pamatysi.
Marius linktelėjo, bet ir vėl paprieštaravo:
- Ir visgi, kažkas ne taip. Na, tiesiog, norai, nuotaikos, kalbos… keistos. Nenoriu pasitikėti aš tais svetimšaliais. Ir kunigaikštis Luokis jais nepasitikėjo - ne veltui tikriausiai… - niūriai tęsė, - kas kažkada dalinosi Aukštijos žemes? Sijuras ir Džerminija…
- Tai buvo seniai… - atkirto Dringis.
- Taip, seniai. Bet, manai, tai negali pasikartoti? - pokalbio įkaitintas, Marius užmiršo, kad Dringis dabar jau kunigaikštis, ir perėjo į tujinimą, - jie rezga kažką negero. Jaučiu.
- Cha cha, - keistai, tarsi prisiversdamas, nusijuokė Dringis, - Mariau, juk mums sako, kad Drūkšiai - Dievai, ar ne? Tai ką galima suregzti prieš Dievus? Juk nei mes, nei jie Drūkšiams valios neturi. Pasiuntiniai nuvyko pas saugotojus, išsiaiškino, kad nieko padaryti Drūkšiams negalima ir nurims. Pamatysi. Svarbiausia juos įtikinti, kad, jeigu slibinai laiku gaus savo aukas, viskas bus gerai ir kad mes tą užtikrinsime. Ačiū Dievams, jiems mūsų reikia ne mažiau, nei mums jų. Ir Mariau, - Dringis kilstelėjęs nuo krėslo ištiesė ranką, paliesdamas juokdario petį, - kam jau kam, o tau tai reiktų persirgti tuo begaliniu nepasitikėjimu svetimšaliais - esi matęs pasaulio, o kalbi tarsi Aldrikis, kuris toliau slibinų urvo ir žynių namelių nuėjęs nėra…
Juokdarys vėl nustebo, kad iš Dringio balso nesigirdėjo nė lašo pagarbos šventajai buveinei ir Drūkšių saugotojams, nors su žyniais kunigaikštis kalbėdavo labai pagarbiai, ir dar kartą pakartojo savo:
- O man vis tiek atrodo, kad ne Drūkšių saugumas jiems rūpi… Be to, Fervergonas yra grafas, nors oficialiai to niekad neminėjo. O kas tas paslaptingasis trečiasis?
Dringis nustebęs kilstelėjo antakius:
- Trečiasis - Dopris, Ialapas, jis netrukus išvyks. Bet pala, kas tau sakė, kad Fervergonas - grafas?
Marius sumindžikavo:
- Nuklausiau jų pokalbį…
- Nagi nagi?
Juokdarys bendrais žodžiais nupasakojo. Bet kunigaikštis, panašu, net rimčiau nesusimąstė ir vėl mostelėjo ranka:
- Ai, Mariau. Mesk šonan tuos įtarinėjimus. Tebūnie Fervergonas - grafas. Jie jau seniai ne pagal titulus žmones vertina.O dėl kitko - nejaugi nesupranti, kad čia juokai tokie apie "vadavimus"? Juokingi jiems atrodome mes, mūsų papročiai, lankstymasis kalnui… Jiems kvailas mūsų džiūgavimas, kad aplink Ledakalnį žiemos nebus. Juk visur kitur ji yra, bet žmonės per ją išgyvena ir su daug didesniu džiaugsmu sveikina pavasarį… Jiems keista, kad mes aukojame gražiausias merginas, net nesusimąstydami. Tu paskaičiuok - per vienerius metus paaukojamos aštuonios moterys, kurios galėtų kiekviena užauginti po dešimt vaikų! Per dešimt metų - aštuoni šimtai! Vienos pilies įgula… Neatrodo, kad per didelė kaina už dvigubą derlių, kurio vis tiek neina parduoti, jeigu neįsileidžia kaimynai?
Marius kažką sumykė, o Dringis tęsė:
- Taigi, viskas ne taip paprasta, kaip tau atrodo. Ir nežinia, Drūkšiai dabar ar Dievų dovana, ar našta, kurią turime kantriai ir atsargiai nešti. Perkūnai griebtų, kiek mūsų žmonėms dar daug reikia suprasti! Mane kartais neviltis apima, šitie vieneri metai atrodo tarsi dešimtis - supranti, dešimtis! - jis suspaudė delnus į kumščius, bet staiga atlėgo:
- Gerai, užteks kalbų. Lekiam pajodinėti. Žirgus turbūt jau paruošė…
Eidamas iš paskos ir žvelgdamas Dringiui į nugarą, juokdarys liūdnai pagalvojo: "O gal ir tu, kunigaikšti, netikėtai įmestas į sostą, irgi dar daug ko nesupranti? Ypač savo krašto, kuriame nebuvai beveik septynerius metus?.."
Įprastinis pavakario erzelis smuklėje vis stiprėjo. Iš turgaus grįžtantys valstiečiai džiaugėsi parduotais gyvuliais ar vaisiais, pirkliai laistė sandorius, jaunimas kažką šventė, žodžiu, šinkorius vos spėjo lakstyti tarp statinių ir stalų. Bet jis visada spėdavo aptarnauti stalą, prie kurio sėdėjo aukštas, kiek pakumpęs vyras. Smuklininkas tuoj pat perkando, kad jis - svetimšalis, nes svetys, nors ir kalbėjo aukštikiškai, tačiau keistai ilgindamas balses ir minkštindamas priebalses. Atėjūnas vilkėjo paprastai, tačiau įgudusi šeimininko akis tuoj pat sumetė, kad juodo apsiausto gelumbė vargu ar įkandama kiekvienam pirkliui; ja vilkintys žmonės čia užsukdavo retokai, gal net retai. Tad nekeista, jog užeigos savininkas svečiu pasirūpinti stengėsi greitai ir maloniai. Greta svetimšalio, užsikniaubęs ant stalo ir apkabinęs nugertą alaus bokalą, sėdėjo ilgaplaukis jaunuolis. Smuklininkui jis buvo kažkur matytas ir, tarytum, ne čia, bet atsiminti nesisekė. Monetos, krentančios ant stalo žvangesys, iš karto nustūmė atminties lavinimą į šalį.
- Smuklininke, dar vieną! - šūktelėjo Fervergonas.
Greta sėdintis Algis iš po užpiltų akių pažvelgė į pasiuntinį.
- Tu gerk gerk, - prantas patapšnojo jam per petį, - suprantu tokią didelę širdgėlą…
- Mėšlą tu supranti… - atkirto vaikinas, kliukindamas gėralą.
- Ar labai ją mylėjai? - kiek palaukęs vėl paklausė.
- Koks tavo sušiktas reikalas, mylėjau aš ją ar ne?
Fervergonas vėl uždėjo ranką, bet vaikinas ją nusimetė:
- Ir iš viso - ko tau iš manęs prireikė? Ko čia užuojautą siūlai? Kas tu toks?
- Ramiau, vaikine, ramiau… - stumdamas link jo dar vieną bokalą murmėjo pasiuntinys.
Algis godžiai čiupo indą ir susivertė, po to pakėlė žvilgsnį ir kinkuodamas galvą ėmė sriūbauti:
- Mylėjau aš ją… Mylėjau… O dabar atidavė toms dvokiančioms kirmėlėms… Atidavė…
Vyrukas nejuokais įsibliovė. Pasiuntinys kantriai laukė, žaisdamas moneta, į kurią retkarčiais godžiai dėbtelėdavo pro šalį skubanti smuklės merga. Galiausiai čiuptelėjęs vienai sėdmenis ir pakeltą ranką antausiui nuleidęs mikliu pinigo įmetimu į iškirptę, prantas vėl atsisuko į sugėrovą:
- Na, nusiramink, - galiausiai papurtė vargšą įsimylėjėlį už peties, - ir paklausyk, ką aš tau pasakysiu…
Bet pasakyti jis nespėjo.
- Koks netikėtumas čia sutikti jo aukštenybę, - pasigirdo nusistebėjimo kupinas balsas. Fervergonas žvilgtelėjęs mintyse nusikeikė, o Marius dailiai nusilenkė.
- Uuuuu niekšas! Užmušiu! - užbliovė Algis pažinęs juokdarį ir tarsi skalikas liuoktelėjo per stalą. Šįsyk Marius išsisukti nespėjo ir kartu su užpuoliku sunkiai drėbėsi ant grindų. Fervergonas atsistojęs stebėjo neilgas grumtynes. Lyg dėl kažko abejodamas jis nuleido ranką ir sugniaužė durklo rankeną, bet paskui sukryžiavo rankas ant krūtinės. Marius atsistojo sunkiai alsuodamas ir pastatė ant kojų užlaužta ranka dejuojantį jaunuolį.
- Jūsų aukštenybe, ar matote, su kokiais pavojingais stuobriais geriate? - kreipėsi į pasiuntinį, - gal aš geriau jį išvesiu, kad nepridarytų daugiau bėdos. Na, eime, - niuktelėjo vaikinui į kuprą.
Juokdarys turėjo nuovokos negrįžti. Kiek palaukęs Fervergonas prunkštelėjo, numetė ant stalo porą monetų ir taip pat išnyko tarpdury.
Bauginančiai ūktelėjo apuokas. Debesio kraštas slystelėjo mėnulio pilnatimi, per užlietus laukus nubėgdamas šešėlio banga. Pasiuntinys tvirčiau susisupo į apsiaustą. Brrr… užplūdo šviesūs prisiminimai apie traškantį židinį ar bent šiltą lokeną. "O dabar… Įstrigau šitame užkampyje, ir tai jie vadina - žiemos nebus… Brrr… Kur tas Šbarkasas prašapo? Stoviu čia kaip puskvaišis…" Kažkur tolumoje pasigirdo grumėjimas. "Lietaus betrūko…", visai ėmė širsti prantas. "Pala… Griaustinis? Vėloka…" Fervergonas atsigręžė: stebuklingojo kalno siluetas nebuvo malonus akiai: per daug taisyklingas, per aukštas, per apvalainas, per stačiais šlaitais, žodžiu, akivaizdžiai svetimas šiems kraštams. Be to, dabar Ledakalnis dar ir švytėjo keista žydra spalva. Pasiuntinio veidas pajuto plūstančias šilumos bangas. Kartu su naujais grumėjimais atsklido ir prie kalno susirinkusių žmonių džiaugsmingi šūksniai: "Prasidėjo! Prasidėjo!"
- Šildotės? - subosijo greta.
- Kur, po velnių, dingote? - Fervergono pasisveikinimas draugiškumu net nedvelkė.
- Nesklandumai… - sumurmėjo Šbarkasas, - mergiotė apgavo.
- Kokia dar mergiotė? Turėjote susitikti su… Jūs!.. - Fervergono kairė akis sutrūkčiojo.
- Ji turėjo atvesti. Bet pasirodė, atidavė man pinigus ir pasakė, kad jis persigalvojo, - gindamasis paaiškino džerminas.
- Velniai griebtų, barone, nebeturime laiko atsisakymams, gal per mažai davėte?
- Daviau kiek liepėte, grafe, ir, atrodė, kad viskas gerai. Nežinau, kodėl jis persigalvojo… - Šbarkasas skėstelėjo rankomis.
- Kas toji mergiotė? - mygė prantas.
- Žynių patarnautoja. Smagi paukštytė, - išsiviepė bendras.
- Deja, jos smagumas nepagelbėjo - nebent pasiseilėjote, - pašaipiai nukirto Fervergonas, - ką darysime? Grįšime be nieko?
- Kaip tai be nieko? - nustebo Šbarkasas, - grafe, o jūs nieko nesuorganizavote? - besiteisinančiojo tonas tuoj pat pasikeitė į kaltinančiojo.
Dabar jau Fervergonas sumurmėjo:
- Sutrukdė…
- Juokdarys? - gracingai nusilenkdamas nusišaipė baronas.
- Taip, po velnių, juokdarys! - užriko prantas, - man rodos, kad jis mus sekioja, tik kodėl mes niekada nesugebame jo pamatyti? Kas per talentai!
- Nusiraminkite, grafe. Man rodos, kad mes ir taip labai daug išsiaiškinome ir galime ramiai rašyti į Riubelį. O prieš kitą lygiadienį imtis veiksmų. Pažvelkit, gražiai spindi tas jų Ledakalnis, ne veltui didžiuojasi…
Fervergonas nieko neatsakęs mostelėjo apsiaustu nužingsniavo į tamsą. Šbarkasas tylomis pakraipė galvą, elegantišku mostu pasitaisė skrybėlę ir irgi dingo skersgatvyje.
Marius pramerkė vieną akį. Už lango jau buvo tamsu, o rami žvakės liepsna atsispindėjo krentančiose plaukų gijose, kaukų ramybei palikdama tamsius kampus ir užkaborius. Juokdarys pasikėlė ant alkūnės ir lengvai timptelėjo neklusnią šviesių, tvirtų plaukų sruogą, išsprūdusią iš po šukų.
- Baik, - Milda nustūmė ranką.
- Pyksti? - pasislinko arčiau.
- Ne, šukuojuosi… - atsakė ji neatsigręždama.
- Kada grįžai?
- Senokai, - atsakė ji, per jėgą timpteldama šukas.
- Ir ką gi tau sakė garbusis svečias iš toli? Ar paslaugus buvo?
Ji atsigręžė ir valiūkiškai šyptelėjo:
- O… Jis labai stengėsi parodyti, kad nei kiek nesusierzino, jog plikis neateis.
- Raktininkas… - įtaigiai priminė Marius.
- Plikis. Ir bet kuria proga stengėsi pabučiuoti mano rankas, padėti delną ant šlaunies, žodžiu, tai užtruko gerokai ilgiau, nei sakė būsiąs ir aš manau, kad kaip reikiant gavo velnių nuo savo laukiančio draugužio… Kaip tau sekėsi?
- Che, linksmai… Palaukiau, kol vargšą prigirdys, bet tas, pasirodo, daug pakelia. Net nesitikėjau, kad gali šitaip stryktelėti per stalą.
- Ir ką?
- Nieko, - Marius gūžtelėjo pečiais, - užlaužiau ranką ir ištempiau į lauką. O tu ką?
- O aš ką? - ji padėjo šukas ant skrynelės.
- Na, tu tam pasiuntiniui šypsojaisi, juokeisi, laidei velniukus?
- Be abejo. Juk aš tai taip gerai moku! - ji išdidžiai pažvelgė.
- Gražus tas Šbarkasas, ar ne? Neaukštas, bet užtat tamsaus gymio, tankių antakių ir ryžtingo smakro… Tokių pas mus beveik nėra…
- Tau jis irgi patinka? - nusistebėjo Milda, - taip, vyriškis neprastas… Tik senstelėjęs jau, bet sako, kad su amžiumi ateina patirtis. Dar mano mama kartodavo, kad vyras be patirties net lovai šildyti netinka, mazgotė, ir ta naudingesnė…
- Mazgotė, kurią galima nutrenkti į kampą arba paspirti koja… - pratęsė Marius.
- Aha, kuria galima vaikyti vištas ir katinus, - antrino Milda.
- Kurią galima išmesti ir nesigailėti…
- Ir kuria ypač gerai vožtelėti per snukutį mažiems pavyduliaujantiems juokdariams, - ji abiem rankomis čiupo Marių už pakaušio plaukų.
- Vadinasi, pirma mane įpainioji į kažkokias valstybines nesąmones, o po to pavyduliauji - taip?
- Tam ir painioju į valstybines, nes žinau, kad žinau, jog neįsipainiosi į kitokias. Paleisk.
- Pabučiuok.
- Paleisk geruoju.
- Pabučiuok.
- Skauda lenktis, negaliu!
- Dėl merginos galėtum nepagailėti nusirauti kelis plaukus - bučiuok!
- Na, kaip nori, - ir Marius čiupo ją į glėbį, bet nespėjo net priglausti lūpų, kai vėl pasigirdo vis stiprėjantis grumėjimas.
- Ir vėl! Na, dabar jau tikrai prasidėjo! - viską užmiršusi šūktelėjo Milda.
- Ne, dar tik prasidės, - atsakė jis, įsisiurbdamas į lūpas.
II.
Po šešių mėnesių, naktis prieš pavasario lygiadienį.
Prie Drūkšių nuotakų būsto skaisčiai liepsnojo deglai. Marius pasitaisė dirbtinius plaukus. Milda, baigdama jo perrengimą, daugiau kikeno, nei tvarkė rūbus: "na ir graži gi tu moteriškė, pamatysi, tave tikrai, tikrai išrinks!" Marius gi visaip stengėsi prisitvirtinti perrištą pagalvėlę, turėjusios atstoti krūtis. Milda netgi du mažus riešutų kevalus įsigudrino prisiūti viršūnėlėse, kad kuo tikriau atrodytų. "Duok marškinėlius", pareikalavo jis. "Mat ko įsigeidei… Nuotakos vilki rūbus ant pliko kūno, kad Drūkšiams ieškoti nereiktų…", šaipydamasi atkirto. "Tai negi aš dabar su mazgeliu ant nugaros vaikščiosiu?", urgztelėjo jis. Ji apžiūrėjo tvirtinimą: "Na ne, taip netinka… Teks kažką kitaip galvoti… Gal juostelę susiūti?" Dabar rūbas jau buvo baigtas ir laikėsi neblogai. Marius iš užuoglaudos stebėjo ateinantį žynį Raktininką, septynias merginas ir žynį Globėją. Skirtingai nuo Vyriausiojo žynio, žynio Raktininko ir žynio Globėjo vardai būdavo užmirštami, vos jie tapdavo žyniais. "Labai nedėkinga lemtis… Paskui net palaidoja be vardo…", tylomis apgailėjo ateinančiųjų. Raktininkas pasilenkė prie spynos. "Na, na…", mintyse skubino Marius. Jeigu gudrybė nepavyks - viskas prarasta… Jeigu žiniuonė jį apgavo - irgi. Du deglai, apšvietę prietrobį, netikėtai ryškiai plykstelėjo ir užgeso. Valio! Kažkuri mergaitė sukliko, prasidėjo nedidelis erzelis. Marius nelaukė. Negirdimas trižingsnis, ranka ant gerklės, delno briauna smūgis į kaklą… Mergina sudribo jo rankose. Be mažiausio triukšmelio jis nunešė auką už kampo - Milda pasirūpins, kai tik pasišalins žyniai. Pasirodo, laisvus klostuotus moteriškus rūbus visai įmanoma dėvėti.
- Ar turi ugnies, broli? - paklausė žynys Raktininkas. Apsiprasdami su tamsa šventikai ėmė kuistis rūbų klostėse, ieškodami skiltuvo. Marius tylomis atsistojo ten, kur prieš tai stovėjo mergina. Netrukus žynys Globėjas vis dėlto įskėlė ugnį, uždegė deglą ir Raktininkas vėl ėmėsi knebinėti spyną…
Pagaliau sunkios durys užsidarė, kaukštelėjo išorinis skląstis, sušlepsėjo nutolstantys žingsniai. Sulaukęs visiškos tylos Marius pasirėmė alkūne, atsiklojo ir apsidairė. Akys pamažu apsiprato su tamsa. Aštuonios lovos su aštuoniom nuostabiausiom merginom. Pagunda nepakeliama. Deja, reikia laukti. Ir neužmigti. Nors jis stengėsi nenuryti žynių girdomo kvaišalo, bet vis tik keletas lašų teko. Vokai sunko. Velniava… Gnybtelėjo sau kartą, kitą. "Rodos, dar nemiegu…".
Mildos ranka keliavo vis žemiau, žemiau ir… netikėtai be galo skaudžiai suspaudė jo pasididžiavimą. "Ūūūū!", - stūgtelėjo jis iš skausmo ir… pabudo.
- Kas čia per stebuklai, - išgirdo murmesį. Nuovoka grįžo labai greitai - virš jo nustebęs kuitėsi kažkuris žynys… Delnas susigniaužė į kumštį ir žaibiškas smūgis žiebė niekšo žandikaulin.
- Ūūūū… - dabar jau sukliko atsilošdamas ir nesitikėjęs nemalonumų žynys, bet Mariaus viena ranka tuoj pat sugniaužė jam kaklą, o kita - užspaudė burną.
- Dar cyptelsi - pritrėkšiu… - tyliai pagrasino.
- Uuuu… - jau tyliau atsakė.
- Vienas galvos linktelėjimas reiškia taip, du galvos linktelėjimai reiškia ne. Supratai? - sušnypštė.
- Uhu.
Marius čiuptelėjo už ypač jautrios žynio vietos, kuriai pats turėjo būti dėkingas už pabudimą.
- Aš sakiau, galvos linktelėjimai. Vienas - taip, du - ne. Supratai.
Linktelėjimas.
- Puiku. Atsakinėk į klausimus. Meluosi - skaudės. Supratai?
Linktelėjimas.
- Kiek?
Jokio judesio, tik nematomas nustebimas.
- Klausiu, ant kelių spėjai užlipti, bjaurybe? Vienos?
Du linktelėjimai.
- Dviejų?
Du linktelėjimai.
- Trijų?
Du linktelėjimai.
- Keturių?
Du linktelėjimai.
- Penkių?
Linktelėjimas.
- Penkių? - pasitikslino.
Vėl linktelėjimas.
- Šunsnukis, - sušnypštė Marius, o dabar sakyk, kas liepė tai padaryti. Svetimšaliai? "Velniai rautų, iš septynių liko dvi… Prakeiktas kvaišalas…"
Jokio atsako. Juokdarys spūstelėjo, žynys sudejavo.
- Na, kuris? Fervergonas?
Du linktelėjimai.
- Šbarkasas?
Du linktelėjimai.
- Ach tu dar meluosi!
Žynys suspurdėjo, mėgindamas išsivaduoti, bet juokdario gniaužtai buvo ne juokas.
- Sakyk, arba nebesivadinsi vyru… Na? Fervergonas? - jis spaudė vis labiau.
Ranka užčiaupusi aukos burną pajuto prakaito ir baimės lašus.
- Nesiterliosiu su tokiu šliužu, kaip tu. Sugebėjau patekti, sugebėsiu ir pabėgti, supranti? Man bus tavęs labai gaila, jeigu nepasakysi… Taigi, svetimšaliai?
Žynys gailiai linktelėjo.
- Sumokėjo? … Klausiu, sumokėjo?
Apatiškas linktelėjimas.
- Ir tu, kvaily persisukęs, pardavei savo kraštą už kelis auksinius? Ar žinai, ką gali Drūkšių rūstis? Ar girdėjai, kas nutiko Juodpelynyje, a?
Dar vienas linktelėjimas.
- Gerai, šunsnuki… - atitraukęs ranką nuo jautriausios vietos Marius staigiai užsuko žynio ranką, jis vėl gailiai cyptelėjo.
- Dabar be pokštų ranka parodyk, kurios liko švarios. Na?
Jų abiejų akys jau buvo pripratę prie tamsos ir šis tas matėsi. Nuotakų lovos stovėjo stebuklingu ratu, bet gan tvirtais mostais žynys parodė, kad jis nespėjo aplankyti paskutinės lovos, esančios į kairę nuo jų.
- Gerai, keliaujam, link durų - Marius išrito murmantį šventiką iš lovos. Tempdamas parsidavėlį prie išėjimo Marius visą laiką jam šnypštė į ausį:
- Rytoj apsimesi, kad nieko nebuvo, aišku, niekše? Ir dar - privalėsi padaryti taip, kad išrinktų tą merginą, kurios rūbo kairė rankovė siuvinėta mėlynais siūlais. Supratai? Nekraipyk galvos, žinau aš jūsų žaidimėlius su rinkimais. Šliūkštelsi daugiau degaus skysčio. Jeigu cyptelsi kam nors apie mane - surasiu, iškasiu, ištrauksiu ir kaip utėlę sutraiškysiu. Rytoj visą aukojimą tave stebėsiu - nemėgink išsisukinėti, nes bus labai, LABAI blogai. Viską supratai? Mergina, kurios rūbo kairė rankovė siuvinėta mėlynais siūlais. Nepatariu ir netyčia sumaišyti. Na?
Žynys linktelėjo.
- Paskersčiau nors ir dabar kaip meitėlį, bet gaila peilį tepti,- stumdamas jį pro duris dar spėjo vieną kartą pagrasinti.
Taukštelėjo skląstis. Juokdarys atsirėmė į sieną: na ir istorijon įmaklino. Vargšės mergaitės, tikrai tą niekšą papjauti reiktų… Bet jeigu jis prasitars bus liūdna. Oi, kaip liūdna. Žinoma, jis galėjo dar kartą viską papasakoti kunigaikščiui ar Aldrikiui, o ne bandyti pats sustabdyti pasiuntinių klastą, bet valdovas vieną kartą nepatikėjo, o antrą kartą iš jo šaipytis Marius neleisdavo niekam. Tai jo užsiėmimas - šaipytis ir linksminti, bet iš jo juoktis galima tik tada, kai pats to nori. Ne, apie miegoti dabar neteks, reikia gerai apgalvoti - kas toliau, nors kiekviena smulkmena šimtą kartų aptarta. Milda nepaves. Staiga Mariaus mintis atitraukė kažkoks keistas patalpoje atsiradęs švytėjimas… Žalsvi dūmeliai apgaubė merginų veidus, jie drumstėsi, gausėjo, netrukus sudarydami tarsi antruosius Drūkšių nuotakų veidus, keistas kaukes. "Burtai?", susigūžė Marius. Tuo metu kaukės pamažėle kilo į palubę besisukdamos ratu. "Viena, dvi, trys, keturios, penkios… Tpfu, susipainiojau… Vienas, du…" juokdariui net apraibo akyse. Verpetas vis greitėjo, plėtėsi, kol jame atsirado straublys, tarsi tai būtų viesulas. Blyksnis trumpam apakino, o kai regėjimas grįžo - kambaryje vėl buvo tamsu. "Tpfu…", Marius perbraukė išrasojusią kaktą, "velniava…" Prie durų jis dar truputį palaukė, bet stebuklas nesikartojo.
Į būstą, užliejamą šviesos, įslinko susikūprinęs ir perbalęs žynys. Dabar, ryto spinduliuose, Marius suprato, kad naktį lankėsi vis dėlto Globėjas. Ech, ankstesnis Globėjas, gerbtas net labiau už Aldrikį, neseniai iškeliavo pas protėvius. Žinoma, senių ijūnai nesugundė, o jaunėlis, kvailys, pasidavė. Ir, turbūt, neblogą atlygį gavo… O gal turėjo gauti? Niekšelis baugščiai vaikščiojo nuo lovos prie lovos, žadindamas merginas. Juokdarys dar spėjo iškrėsti pokštą - vieną iš nuotakų jis pernešė į savo lovą, o pats persikėlė į kitą. Gerai matė ir tyliai sau šypsojosi, stebėdamas, kaip persikreipia nenaudėlio veidas, pamačius naktinių grumtynių vietą. Bet dar labiau veidas ištįso pamačius, kad lovoje miega viena iš mergaičių. Žynys net pasitrynė akis. Abejodamas palietė ją, žadindamas keistais aštraus kvapo lašais. Pastebėjęs, kad ji atsibudo, nusišypsojo, ir patenkintas, tikriausiai naktinių siaubų atsikratęs parsidavėlis drąsiai žengė iki kitos lovos. Užtiškus lašams Marius atsimerkė ir bakstelėjo žynį tokiu žvilgsniu, kad tas akimirksniu vėl neteko veido raudonio, susverdėjo ir vos susilaikė nesušukęs.
- Labas rytas, rūpestingasis globėjau, - plėšriai išsišiepęs plonai pasisveikino juokdarys.
- Labas… rytas… mmmm.. dukra mano. Iš..šrinktosioms negalima… kalbėtis, - sunkiai baigė ir nuleidęs galvą nudūlino iki paskutinės lovos.
Buvo šviesu, šilta ir gera. Pavasario lygiadienio saulė, tarytum išsiilgusi meilužė, godžiai glostė atgimstančią gamtą. Atrodė, Dievai tyčia parinko tokią puikią dieną didžiajai šventei - pirmajam metų aukojimui. Merginų ir abiejų žynių vora artėjo prie šventojo liepynėlio Ledakalnio papėdėje. Marius truputėlį nervinosi - taip, žynių patarnautojų rūbai beveik nesiskyrė nuo nuotakų, bet visgi… Subolavo atskubančio patarnautojų pulkelio suknelės, juokdarys lengviau atsiduso - jau nebeilgai. Pribėgusios merginos paslaugiai nusilenkė žyniams, atnešė nuotakoms dubenis su vandeniu ir drobinius rankšluosčius. Marius pažvelgė į atbėgusią prie jo, tikėdamasis išvysti šviesų, nors ir kiek pašaipų, o šiandien - dar ir linksmai sąmokslininkišką Mildos žvilgsnį. Žvilgsnis buvo, bet… ne Mildos.
- Prauskitės veidą, - suulbėjo mergaitė. Jis paskubomis apsidairė - gal Milda sumaišė ir negali prieiti… Štai toji šviesiaplaukė, bet ne, ji ne Milda, Milda aukštesnė, o gal toji? Bet ne, net nepanaši… Kuri?? Juokdario žvilgsnis strykčiojo nuo vieno veido prie kito, jis suprato, kad jau susipainiojo, kurios patarnautojos, kurios nuotakos. O Mildos tiesiog nebuvo. Net ne nebuvo, o NEBUVO. Ir tai buvo labai blogas ženklas.
- Prauskitės, paskubėkite, tuoj reikės eiti, - vėl priminė patarnautoja.
Marius tylomis panardino rankas į vandenį. "Na ir tokelės… Neklausiu juk, kur Milda… Nuotakos negali šnekėti, ką daryti?", braukiant delnu veidą galvoje slydinėjo mintys.
Artėjo svarbiausia minutė. Visos nuotakos, sustatytos saulės rate, laukė žynių sprendimo. Jo laukė ir gausūs žiopliai. Laukė ir kunigaikštis Dringis, ir pasiuntiniai… Trys žyniai atsistojo trikampiu, atsisuko veidais į Ledakalnį ir ėmė pamažu kelti rankas. Kalno viršūnėje kažkas ryškiai suspindo. Fervergonas net prisimerkė, mėgindamas įžiūrėti, kas ten gali būti… Balta šviesa užliejo viską aplinkui, net užliedama dangų. Ir tik sutrinko, subildėjo, plykstelėjo: spindulys nusidriekė nuo kalno viršūnės iki rato vidurio ir uždegė aukurą. Ugnis godžiai plėtėsi grioveliais, saulės spinduliais, pripildytais kažkokio degaus skysčio. Toji, iki kurios ugnis nubėgs greičiausiai, ir bus išrinktoji.
Vidas Gavelis
Drakono akis
Du vyrai tyliai besišnekučiuodami priartėjo prie aukštos metalinės tvoros, juosiančios prašmatnų dviejų aukštų namą. Čia jiedu trumpam sustojo, susmeigė akis į langus, skleidusius ne itin ryškią, tankių naktinių užuolaidų prislopintą šviesą.
- Turbūt dar namie, - pusbalsiu ištarė aukštesnysis vyras, kurio labiausiai įsimenanti veido dalis buvo ilga tiesi nosis.
- Ša! - skubiai nutildė jį mažas storulis, bet jis pavėlavo. Už tvoros nuaidėjo duslus lojimas, ir po akimirkos jų link sunkiai atšuoliavo nemažo ponio dydžio šuo.
Abu vyrai šastelėjo nuo tvoros, bet po akimirkos susivaldė ir neskubėdami nužingsniavo šalin. Šunėkas savo kalba pasibarė dar porą minučių ir pagaliau užsičiaupė. Atėjūnai apsuko nedidelį ratą ir netrukus vėl priartėjo prie tvoros. Tolimesnius veiksmus jie, matyt, jau buvo aptarę, nes storulis, nė žodžio netardamas, iš krepšelio ištraukė nediduką skudurą, kurį bemat išvyniojo.
- Ei, Tobi! - pašaukė jis.
Šuo netruko pasirodyti. Šįsyk vyrai jo neišsigando.
- Ėsk, šuneli, - minkštai ištarė storulis ir numetė skuduro turinį ant žemės. Šuo dėl padorumo sulojo dar porą sykių, o po to ėmėsi ėsti. Tai, ko gero, būta stiprių nuodų: pasisotinęs Tobis nespėjo kaip reikiant apsilaižyti, o jie jau pradėjo veikti. Dar valandėlė, ir šuns inkštimas nutilo visiems laikams.
Aukštesnysis vyras perkišo ranką per vartus ir atrakino juos. Įėję vyrai pirmiausia vėl užrakino vartus, o po to nutempe šuns lavoną šalin ir paliko jį po obelimi. Šviesoje jį lengvai pastebės, bet tam teks dar palaukti visą vakarą ir ištisą naktį.
Prie lauko durų jie išgirdo balsus ir nieko nelaukdami šastelėjo už agrastų krūmo. Išdavikiška šviesa, išsiveržusi pro praviras duris, nušvietė dalį krūmo, tačiau abu įsibrovėliai liko nepastebėti.
- Atsimink, sūneli, - jau turbūt penktą kartą kantriai kartojo moteris, - jei tik išgirsi ką nors neaiškaus lauke ar bet kas pabandys patekti vidun, iš karto spausk raudoną mygtuką. Tada atbėgs tėvelio draugai ir tau padės. Ar supratai?
Berniukas turbūt linktelėjo, nes motina nepakartojo klausimo, o pasilenkusi pabučiavo sūnų ir apsisuko eiti.
Vyras užrakino duris, dar sykį truktelėjo jas, kad tuo įsitikintų, ir patraukė prie jo laukiančios žmonos.
- Žinau, kad užtruksim neilgai, kad tavo vyrai budi, bet vis tiek neramu, - pasiguodė moteris.
- Nebijok, viskas tvarkoj, - vyras ją apkabino per liemenį ir nuvedė vartelių link.
Prie jų atsigręžė ir pašaukė šunį.
- Vėl tas velnias laksto aplink namą, - ne visai patenkintas ištarė vyras. - Na, bet šunys jo nematė! Sumedžios kokį kurmį ir vėl atlėks čionai.
Porelė užrakino vartelius, sėdo į automobilį ir greit dingo iš akių.
- Velniava, - pro dantis iškošė storulis. - Kiek mano nedidelė, bet protinga galva išneša, tai jie namie paliko vaikį, o jo rankose kažką panašaus į signalizaciją.
- Arba pavojaus sireną, - įsiterpė bendrininkas.
Storulis kantriai išklausė jo repliką ir tęsė toliau:
- Tai mums netinka. Buvo pasakyta, kad išeis visi. Rodos, aiškiai sutarėm - jie išeina, mes įeinam. Užlipam į antrą aukštą, nueinam į galinį kambarį, surandam stalčiuj raktą nuo seifo, atrakinam tą prakeiktą dėžę, griebiam brangakmenį (Drakono Akį ar kaip jis ten vadinasi) ir nešam skudurus. Ir jokių signalizacijų, jokių vaikų bei tėvelių draugų. Teks pasukti bosui.
Po tokio pasitarimo su savimi storulis iš vidinės kišenės ištraukė mobilaus ryšio telefoną ir, paėjęs iki apšviesto lango, surinko numerį.
Sulaukęs atsakymo, jis pasiskundė visomis negandomis, tekusiomis jam vykdant užduotį.
- Bet gi tai tik penkių metų vaikas, - iš telefono sklido nepatenkintas vyriškas balsas. - Negi jūs negalite susitvarkyti su tokia kliūtimi? Aš juk sumokėjau pasiutusius pinigus...
- Tačiau, šeimininke, tas mygtukas...
- Ką mygtukas? - pyko balsas. - Reikia tik padaryti taip, kad tas vaikas nepaspaustų jo ir viskas.
- Tai ką, mes turime vaiką?..
- Jokių žudynių! - nekantriai nutraukė bosas. - Tie žmonės yra mano pažįstami, ir aš nenoriu, kad kuris nors iš jų nukentėtų.
- Bet kokiu būdu... - niekaip nesuprato storulis.
Bosas patylėjo valandėlę, po to pasakė:
- Gerai, eikite prie durų ir laukite. Po kiek laiko pro angą katei išlįsti jūs gausite Drakono Akį. Viskas.
Už minutės viduje suskambo telefonas, ir skambus vaikiškas balsas ištarė: "Klausau".
Randomas buvo senas, vienišas ir pavargęs drakonas. Už viską labiau jis troško tylos ir ramybės. Tačiau neturėjo nei pirmo, nei antro. Konkrečiu momentu viską gadino kažkokia laukinė mergelė, užspausta olos kampe. Tiesą sakant, ta mergiotė buvo grynakraujė princesė, tačiau jos elgesys tikrai neatitiko kilmės. Ji cypė, rėkavo, paskiau tyliai paverkdavo, po to vėl cypė. Randomui net kilo mintis išmesti ją iš olos, nelaukiant, kol atvyks gelbėtojas. Tačiau stiprus noras atgauti akį jį vis dar vertė kęsti tą pragarišką triukšmą, kurį skleidė kilmingosios šeimos atžala.
Senas drakonas sunkiai atsiduso ir vėl padėjo galvą ant letenų.
Laukinis kraštas, laukiniai žmonės. Jų visas pasaulis toks. Tik ten, Rytuose, drakono atvaizdą naudoja kur reikia ir kur nereikia, o čia kiekvienas bent kiek nulaikantis kardą jaunuolis svajoja nukirsti jo giminės individui galvą. Kol jie buvo nešarvuoti, galėjai juos apsvilinti ir dar pasijuokti žiurėdamas į sprunkantį narsuolį. Na, atėjus sunkesniems laikams, dar kurį krimstelėti. Tačiau dabar jau sunkiai. Jie įlindo į savo konservus, dangstosi dideliais skydais. Tenka net išlįsti iš olos, kad tokį pavaryti šalin. Bet ir tai dar pusė bėdos. Prabėgs vos keli šimtai metų, ir jie atvažiuos su ugnį spjaudančiomis mašinomis. Ir galų gale išrūkys senąjį drakoną iš šios planetos.
Randomas vėl atsiduso. Kad tik atgavus akį, kol jie dar silpni. Įdomu, kokiam idiotui galėjo šauti į galvą, kad drakono akis apsaugo nuo visų ligų ir nelaimių, atneša turtus, sėkmę. Juk, gerai pagalvojus, yra kaip tik atvirkščiai: kiekvienas vagišius stengiasi ją pavogti, dar, beje, kartais vietoje sėkmės atnešdamas mirtį. Nekalbant jau apie tai, kad akis tikrai nėra stebukladarė gydytoja. Bet pamėgink išrauti prietarą!
Drakono akis gali būti naudinga tik vienam gyvam sutvėrimui, ir tas gyvis yra Randomas! Drakonas krūptelėjo ir staigiai pakėlė savo didelę galvą, atsiminęs, kaip jis neteko akies. Brr, nemalonūs prisiminimai. Sveikąja žalsva šviesa spindinčia akimi jis dėbtelėjo į spygaujančią princesę ir vėl nuleido galvą.
Akis! Nė vienoje planetoje nė vienas drakonas nelaikys jo draugu, kol jis neatgaus akies. Randomui gresia amžinas pasmerkimas ir nešlovė. Kad tik jis atgautų akį! Aišku, drakonas žinojo, kur ji yra, tačiau pats nulėkęs atsiimti jos galėjo tik prarasti galvą.
Kaip tik todėl jis kentė tą cypiančią dvikoję pelę olos kampe. Juk galų gale turi pasirodyti bent koks nusmurgėlis, įsigeidęs išvaduoti princesę ir tapti jos vyru, nors pats Randomas, būdamas žmogumi, pasiieškotų ramesnės žmonos.
Kai tas narsuolis iškvies jį į kovą, būtent tada išmuš jo valanda. Drakonas pasiūlys sandėrį: kariūnas atneš jam akį, o už tai gaus princesę. Ir jokios kovos!
Skystablauzdžių žmonių giminei tai turėtų tikti.
Vargšas drakonas dar ištisą parą kentė belaisvės skleidžiamą triukšmą. Tik Saulei pasiekus zenitą, pagaliau pasirodė išsvajotas gelbėtojas.
- Išeik, drakone! - skardžiu balsu suriko karžygys, ir senasis drakonas, sunkiai judindamas sustingusius kaulus, iškišo galvą laukan.
Kai jaunuolis akiplėšiškai pareikalavo princesės, Randomas iš padorumo jį pasvilino silpna ugnele, stengdamasis nesužeisti ir per daug neišgąsdinti.
Tačiau kariūnas, matyt, to ir tikėjosi, nes neparodė nė lašelio baimės. Tai drakoną netgi pradžiugino.
- Matau, senas kerėpla nenusiteikęs atiduoti belaisvės, - sušuko jaunuolis. - Turėsime kautis.
- Kuo tu vardu? - ramiai atsakė drakonas.
- Mane vadina Haroldu, - kiek sutriko princesės gelbėtojas.
- Aš esu Randomas, - ištarė savo vardą drakonas.
Kariūnas nepuolė, todėl Randomas dar kartą apmąstė savo sumanymą.
- Haroldai, - sunkiai atsiduso jis, - tu žinai, kad aš galiu tave sudeginti. Taip pat žinai, kad tavo šansai žymiai mažesni.
Jaunuolis iškėlė ranką su kardu ketindamas prieštarauti, tačiau drakonas treptelėjo letena ir tęsė:
- Ir kam reikalinga mūsų kova? Geriau susitarkim kaip du protingi sutvėrimai. Aš atiduosiu tau princesę, o tu man parnešk akį. Sutik, jog tai protingesnis pasiūlymas už kovą.
- Nežinau, - susimąste Haroldas.- Ar tik tu nenori manęs apgauti?
Drakonas išdidžiai pakėlė galvą:
- Dar nė vienas drakonas nėra sulaužęs savo žodžio!
- Taip, tą aš girdejau, - sutiko jaunuolis.
- Aš pažadu visiems laikams palikti jūsų žemę, kai tik atgausiu akį.
- Jau geriau, - sukruto Haroldas. - Ar sunki bus kelionė?
- Lengvo kelio tau negaliu prižadėti, - prisipažino Randomas. - Bet tu turėsi palydovą.
Vienaakis drakonas išlupo žvyną nuo savo šono ir metė jį Haroldui.
- Turėk jį visada su savimi. Aš galėsiu tau per jį patarti, kaip įveikti kliūtį, kur eiti toliau.
- Gerai, drakone, - sutiko Haroldas. - Aš einu. Tik atmink pažadą.
Drakonas kiek prašiepė nasrus ir palenkė galvą.
Kai Haroldas dingo iš akių, Randomas dar ilgai žiūrėjo ton pusėn. Niekada anksčiau jis taip netroško žmogaus sėkmės.
Paskui jis sunkiai atsiduso ir grįžo į olą, pasiryžęs dar kurį laiką iškęsti belaisvės buvimą.
Haroldo kelias tikrai nebuvo lengvas. Tiesa, iki Miglotosios Pelkės ypatingų kliūčių neatsirado, tačiau ten pirmą kartą per savo žvyną prabilo drakonas.
- Dabar tu turėsi įveikti pelkę. Tau reikia peršokti nuo vieno juodo kupsto ant kito. Jokiu būdu neįkišk kojos į Raudonąją Dėmę.
Ir Haroldas šoko. Pelkė pasirodė neįtikėtinai didelė. Karys pavargo. Kartkartėmis jis sustodavo, nubraukdavo prakaitą nuo kaktos ir judėdavo toliau. Tačiau tokį atsikvėpimą sunku pavadinti poilsiu, nes labai dažnai tekdavo stovėti ant vienos kojos, kadangi juodieji plotai pasirodė neįtikėtinai maži.
Kartą Haroldas tik ši\ek tiek prarado pusiausvyrą, ir bato galiukas palietė Raudonąją Dėmę. Apavo oda sušnypštė ir akimirksniu apsilydė.
Po ištisos amžinybės Haroldas pasiekė Miglotosios Pelkės galą.
Tankiajame Miške jį užpuolė lokys. Drakonas rūpestingai perspėjo jaunuolį, tačiau jis ir pats jau buvo pastebėjęs rudąjį plėšrūną. Lokys aštriais nagais brūkštelėjo jam per ranką, tačiau Haroldas įveikė užpuoliką.
Paskui prasidėjo varginanti kelionė per kalnus. Atlėkę juodieji varnai mėgino numesti Haroldą į tarpeklį, tačiau jis, gindamasis kardu ir skydu, žingsnis po žingsnio atkakliai stūmėsi pirmyn. Reikėjo rūpintis pusiausvyra - kiekvienas staigesnis judesys skydu, nubloškiantis varnas, galėjo taip pat lengvai nusitempti į prarają ir jį. Galbūt drakonas gudravo siųsdamas jį čionai. Bet ne, tie keistuoliai garbingi. Galų gale kalnai liko užnugary.
Po to jis įžengė į apleistą miestą. Tiksliai vykdydamas drakono nurodymus, Haroldas nusigavo iki bokšto. Antrame aukšte jis surado senąją Burtų knygą ir, pasklaidęs jos pageltusius lapus, aptiko beveik apsamanojusį nuo senatvės raktą.
- Na, ir tu numirei? - pašaipiai paklausė Robis, degtuku rakinėdamas dantis.
Elvyra triukšmingai užvertė sąsiuvinį žaliais kolenkoro viršeliais, iš kurio ką tik skaitė.
- Ne aš, o Džeinė, - atsakė ji, visiškai nepajutusi pašaipos, - ji miršta...
- Na, Džeinė... Bene svarbu... Klausyk, tai visai nelogiška! Jei visas tavo skiedalas parašytas pirmuoju asmeniu, tai tas asmuo negali numirti...
- Vaikystėj guosdavausi, kad visi tie superherojai "aš" nepražus nė klaikiausiose situacijose, nes kaipgi jie mirę tęs savo gyvenimų aprašymus... Bet suprask, moderniajai literatūrai visai nesvarbu, ar aš mirštu, ar tu miršti, ar jis, ji miršta...
- Tas tavo skiedalas nė nekvepia moderniąja literatūra! - brolis žvilgtelėjo į seserį ir gaižiai nusijuokė, it būtų asmeniškai įžeistas. - Rašytum sau kuklias noveliukes, spausdintum kukliuose žurnaliukuose ir dar gautum kuklius pinigėlius. O dabar! Vienas penkių šimtų puslapių romanas apie Harlemą, kitas -apie Nepalą, šįkart "Kinų kvartalas"! Nei kas kada nors juos spausdins, nei skaitys... Tai beprasmiška, visai beprasmiška! - kalbėdamas jis gūžčiojo pečiais lyg šokantis čigonas.
- Epitetą "beprasmiška" galima taikyti viskam šiame pasaulyje. Tavo hermeneutikai - irgi! O mano teisei - ypač...- prisiminus, kad rytoj vėl teks vilktis į paskaitas, jai net balsas užlūžo.
Robis užsirūkė, o Elvyra, atsiriekusi milžinišką gabalą biskvito, storai apsitepė jį sviestu ir ėmė godžiai, beveik nekramtydama, valgyti. Brolis dirstelėjo į seserį, ir, pajutusi jo trumpame žvilgsnyje pasibjaurėjimą, Elvyra puolė kimšti dar godžiau.
Tas pasidygėjimas, it kibirkštėlė blykstelėjęs brolio akyse, sesers viduj seniai liepsnojo kaip neaprėpiamas, nebeužgesinamas gaisras. Tai buvo net ne pasidygėjimas, o grasus šlykštėjimasis pačia savimi, neapykanta savo milžiniškam, išpliurusiam, beformiam kūnui strazdanota, amžinai pleiskanojančia oda. Tą nelaimingąjį kūną Elvyra kas vakarą nuogai išsirengusi apžiūrinėdavo prieš veidrodį, jusdama veik mazochistinį pasitenkinimą ir kartu - šlykštėdamasi bei neapkęsdama savęs. Ji dažnai vartydavo Bremo "Gyvulių gyvenimą", dirginama keisčiausių jutimų samplaikos - pasibjaurėjimo, gailesčio sau ir gyvūnams, sutvertiems kaip ir ji - lyg piktai tyčiojantis arba ciniškai abejingai: jūros drambliams, hipopotamams, raganosiams, vėpliams ir net - paprasčiausioms kiaulėms. Puikaus sudėjimo, pakankamai gražus jos brolis (tokio fotografijas bei fizinius duomenis galima siųsti į kosmosą kitų civilizacijų atstovams kaip tipiško homo sapiens pavyzdį), puikiausiai žinodamas visus sesers kompleksus, nuoširdžiai ir net švelniai sakydavo:
- Ele, žinai, tu baisiai panaši į tą indišką sėkmės dievuką Ganešą...
Elvyra prisiversdavo nusišypsoti ir tiesiog refleksiškai imdavo čiupinėti savo ilgą, mėsingą, išties į dramblio straublį panašią nosį.
Savas kūnas Elvyrai buvo virtęs mirtinu priešu, nes savąją sielą ji laikė verta visai kitokio: liekno, grakštaus, įdegusia glotnia oda, kaip tų ilgakojų gražuolių niekam nereikalinguose jos romanuose.
Kartais, apsėsta aklo įtūžio, Elvyra puldavo pati save daužyti kumščiais, inkšdama raitytis ant grindų, marintis badu, po valgio kišti galugerklėn pirštą, kad išsivemtų - tačiau jos milžiniškas kūnas buvo neįveikiamas kaip tvirtovė. Tada ji, apimta tulžingos, veik savižudiškos palaimos, šlamšdavo bandeles, plikytus pyragaičius, kremais tykštančius tortus, kimšdavo sklindžius, cepelinus, kugelius, rydavo visokį sotų ir riebų maistą nė nepajusdama skonio, žiaumodavo kiauras dienas kaip karvė arba triušis, keldavosi naktimis, sunkiomis basomis kojomis šlepsėdavo į virtuvę ir vėl valgydavo, valgydavo, valgydavo, su kiekvienu kąsniu darydamasi vis nelaimingesnė, vis atgrasesnė pati sau. Po eilinių naktipiečių grįžusi į savo kambarį, Elvyra, girgždindama spyruokles, ilgai vartydavosi lovoje, aimanuodavo, nepajėgdama nei užmigti, nei pravirkti, prisirydavo migdomųjų, ir galų gale užgriūdavo miegas - toks pat sunkus, nemalonus, nesveikas kaip jos pačios kūnas.
Elvyra gyveno tarsi du gyvenimus. Vieną - lepindama . savo kaprizingą it gražutis, bet paliegęs vaikelis sielą. Ašarodavo klausydamasi Bacho, Šopeno, Berliozo, Vagneris jai sukeldavo tikrą ekstazę, bet - žavėjosi ir Ala Pugačiova. Lėtai, gurmaniškai skaitė Čechovą, Bulgakovą, Folknerį, išsirašinėdama ypatingai ją sujaudinusias frazes į tam skirtus sąsiuvinius, aplenktus gėlėtu popieriumi. Skaitydama poezija pradėdavo giliai alsuoti, tarsi kvėpdama pievos aromatus, pajūrio ozoną ar sakingą pušyno orą. Dievino Maironį, Jeseniną ir Vitmeną. Pirkosi brangiausius reprodukcijų albumus, galėdavo valandų valandas gėrėtis kokiu nors Šagalo paveikslu ar Rodeno skulptūra ir nepraleisdavo nė vienos parodos. Ruošiantis į teatrą, ją apimdavo tiesiog šventas virpulys, lyg eitų pas orakulą. Ypač mėgo kiną, nes neįžvelgiamoje salės tamsoje jos šlykštuolis kūnas tarsi išnykdavo. Tačiau pats didžiausias džiaugsmas Elvyros gyvenime buvo rašymas. Galima sakyti - rašymas ir buvo tikrasis jos gyvenimas, TEN ji galėjo daryti viską, sąmoningai rinkdamasi netikėčiausias veiksmo vietas, į kurias žinojo niekada nepakliūsianti. Sugrąžinta iš TEN, ji jausdavosi nejaukiai, it pažadintas lunatikas. TEN buvo jos pasaulis, jos vienos ir niekieno daugiau, todėl brolio pasvarstymai spausdintis ar gauti už tai pinigus atrodė juokingai tušti. Be to - Elvyra buvo tvirtai tuo įsitikinusi - skaitytojai, anksčiau ar vėliau išvydę šitaip baisiai prie jos žodžių nederantį kūną, apšauktų ją šarlatane.
Antrasis gyvenimas buvo paskirtas savo pačios kūnui, sakytum kokiam neišvengiamai šalia egzistuojančiam monstrui. Dažną vakarą Elvyra užsirakindavo savo prišnerkštame kambariūkštyje ir, ne degdama šviesos, žagsėdama, gerdavo kokį rūgštų vyną, maišytą su degtine ar romu, nesvarbu - kad tik būtų šlykščiau. O pasigėrusi išsidrėbdavo ant grindų ir žliumbdavo, mėgaudamasi, kad yra panaši į dvesiančią dramblę, kokią sykį buvo mačiusi zoologijos sode. Tuo tarpu jos siela, virtusi kokia nors Pege ar Mege, medituodavo su gražuoliu lama pipalo medžio, po kuriuo, pasak legendos, praregėjo Buda, paunksmėje. Arba mylėdavosi su vėlgi gražuoliu saksofonistu negru aistringame Harlemo nakties kvaituly. Pati Elvyra atsidavusi vyrams tebuvo du kartus, vien iš neapykantos savo išpliurusiam ir, pasirodo, gašliam kūnui. Abu tie vyrai buvo visiškai girti. Su pirmuoju ji važiavo dvivietėje minkštojo vagono kupė, nuolankiai iš stiklinės gerdama Rygos balzamą. Kitas ją, paryčiui grįžtančią iš kažkokio "ploto", įsitempė į katėmis dvokiančią laiptinę.
"Drimbla, drimbla, drimbla..." - kartojo jis, spyruokliuodamas ant jos lyg ant pripučiamo guminio čiužinio.
O vos prieš pusmetį Elvyra surado dar vieną naikinimosi priemonę - narkotikus. Tai buvo garantuota lėtinė savižudybė - taip vienu balsu tvirtino visa spauda, radijas ir televizija. Žadėtosios euforijos Elvyra nepatyrė nė sykio, išskyrus malonų žinojimą, kad po kiekvienos injekcijos ji slenka mažyčiais žingsneliais vis arčiau, arčiau ir arčiau išsvajotojo tikslo - savo šlykštuolio kūno sunaikinimo. Nors kūnas, kaip ir dera, priešinosi: tereikėjo ši\ek tiek padidinti dozę, ir prasidėdavo baisus vėmimas.
- Žiūrėk, Marce, tik nepraryk žydrojo unitazo, nes gimdytojai man sprandą nusuks, - kikendamas sakydavo Aivaras, kažkodėl pakrikštijęs ją Marce.
Nuo to Aivaro viskas ir prasidėjo. Vieną vakarą pačiame gatvės viduryje jis lyg pakirstas šlumštelėjo tiesiai Elvyrai po kojom. Akimirką ji stūksojo nežinodama ko griebtis, spoksodama į Aivarą kaip į kokį nežinia iš kur nukritusį pterodaktilį. Bet kaip mat iš telefono būdelės iššoko jaunutė, nuostabiai graži mergaičiukė ir kūkčiodama puolė maldauti, kad Elvyra padėtų parnešti sąmonės netekusį Aivarą į namus. Paaiškėjo, kad jo namas stovi tiesiai priešais Elvyros. Ji pakėlė lengvą it žaislinį berniūkštį ant rankų ir, jausdamasi didinga kaip paminklas, nunešė namo. Vaikiščias atitoko jau laiptinėje ir atsidėkodamas pasiūlė Elvyrai nemažą "džefo" dozę.
Pradžioje ji užsukdavo pas Aivarą tik kartą per mėnesį, paskui - kiekvieną sekmadienį, ir štai jau kuris laikas badėsi kasdien. Už injekciją Aivaras imdavo penkis rublius.
- Tai grynai simbolinė kaina, - prodainiais sakydavo Aivaras, rikiuodamas buteliukus su rudu skysčiu, - aš jus vaišinu, bėduliai mano mieli, vaišinu...
Tie bėduliai buvo Aivaro mergaitė Vega, "Marcė", jaudinamai įsimylėję penkiolikmečiai Viktis su Diana - gražūs, tarsi nužengę iš Elvyros romanų. Po injekcijų gražučių jauniklių ketveriukė suvirsdavo ant plačios, raudonu pliušu apmuštos lovos. Elvyra jausdavosi kaip šiukšlių krūva, pūpsanti ant grindų šalia jų, nepaprastai švelniais, it vasarvidžio naktis balsais šnibždančių apie meilę, aguonas ir... Ameriką, kuri buvo tarsi rojaus sinonimas... Elvyra niekaip negalėjo suprasti, kam jiems, tokiems jauniems, sveikiems, gražiems, mylintiems ir mylimiems, reikalingas tas siaubingas kvaišalas, sutvertas tik tokiems kaip ji, kunkuliuojantiems neapykanta sau ir visam pasauliui. Pasauliui, iš kurio Elvyra nebesitikėjo sulaukti nei meilės, nei paprasčiausio gerumo, nes jos putliame, raudonžandžiame, strazdanomis nubertame veide buvo neįmanoma įžvelgti kančios, nedidukėse akutėse bespalvėmis blakstienomis - liūdesio, o lūpų kampučiai atrodė nusvirę ne nuo kartėlio, bet nuo sotaus pasitenkinimo.
Net ir brolis, vienintelis, kuriam ji skaitydavo savo romanus, vadinasi, patikėdavo savo sielą, išpažindavo savo godas, nerimastį, baimes, dėdavosi jos negirdįs, nesuprantąs, nors gal jam darydavosi gėda būti nuodėmklausiu.
Štai ir dabar Robis nusižiovavo, prunkštelėdamas tartum šuo, ir tingiai iškošė:
- Ir kada tu žadi baigti tą "Kinų Kvartalą"? Tempi kaip kokią gumą...
- Aš nežinau... Aš nežinau, ką man daryti... - staiga pakilo sesuo, subanguodama kaip milžiniškas vandens pripiltas balionas, bet brolis neleido jai baigti:
- Na, numarink tą apsinarkašinusią kurvą, vemiančią homikų landynėj, ir finita la comedia...
Kai Elvyra laukdavo iš jo kokio rimto patarimo, brolis, tai pajutęs, sušnekdavo kaip gatvės vaikėzas.
- Tu suprask, - pasakė sesuo ir staiga susigūžė, susigūžė savo siela, nes jos gigantiškas kūnas to padaryti neįstengė, - kai tik aš parašysiu paskutinį sakinį, senolis mirs!
- Pusprotė, - ištarė brolis tokiu tonu, lyg sakytų svariausią argumentą.
- Rašyti aš pradėjau, kai senolį atvežė į mūsų namus. O ta nuojauta mane apniko, kai jis... visai susirgo, - Elvyra nedrįso ištarti "išprotėjo", - ir jį išvežė į ligoninę. Kai aš rašau, rašau, rašau, man atrodo, kad pratęsiu jo dienas.
Kalbėdama Elvyra gliaudė it saulėgrąžas "Asorti" saldainius - nukąsdavo viršų, įdėmiai žvilgtelėdavo vidun, išlaižydavo įdarą ir, gailiai atsidususi, prarydavo tai, kas liko.
- Labai jam reikia to dienų pratęsimo... juk kiekviena valanda jam - klaikiausia kankynė, - sumurmėjo brolis ir, staiga susigriebęs, kad lyg ir pritaria sesers teorijai, įsiplieskė: - Paistalai! Paistalai, kaip ir visa tavo rašliava! - Jis užsirūkė, išpūtė durnų kamuolį ir reikšmingai įsistebeilijo į jį kaip į akivaizdžiausią savo žodžių iliustraciją: - Tavo stilius. Metafizika! Parapsichologija!
- Nesišaipyk! - Elvyra baisiausiai norėjo užsirūkyti, bet prie namiškių ji šito nedarydavo. - Aš įsivaizduoju, kaip TAI atsitiks. Aš parašysiu paskutinį sakinį. Suskambės telefonas. Aš atsiliepsiu. Skambins mama iš ligoninės. Ji pasakys: "Viskas. Gali uždegti žvakutę..." Aš jaučiuosi taip, lyg turėčiau savo rankose žudymo įnagį - tą paskutinį sakinį... - ji spragsėjo pirštais, niekaip nerasdama tinkamo palyginimo. - Supranti, lyg tas paskutinis sakinys būtų kokia mirtina morfijaus dozė...
Ištarusi žodį "morfijus", Elvyra tarsi išvydo save iš šalies, kažkodėl virtusią stikliniu indu, į kurį pilamas nepakenčiamai raudonas, garuojantis ir tirštas skystis. Pajutusi, jog pasiutiškai trokšta morfijaus, ji neištvėrė, čiupo cigaretę ir užsirūkė. Brolis nustebęs žvilgtelėjo į ją, bet nieko nepasakė. O Elvyros sąmonėje aštriai, nepakenčiamai it danties skausmas tvinkčiojo vienintelė siaubą kelianti mintis: susileisti ampulę, susileisti ampulę, susileisti ampulę... Dabar ji jautėsi kaip iki raudonumo įkaitęs metalo gabalas.
- Uždek žvakę, temsta, - sumurmėjo Robis. Jis mėgo žvakių šviesą, o žmona, namuose sukaupusi didžiulę margaspalvių, į žvakes nebepanašių vaško ir parafino liedinių kolekciją, neleisdavo uždegti nė vieno.
- Tu pernelyg gerai viską įsivaizduoji, Ele, ir vien dėl to nebus taip, kaip sakai. Tai juk tavo pačios teorija, prisimink: viskas, kas išgyventa vaizduotėje iki galo, nebegali pasikartoti realybėje. Tu neseniai įrodinėjai, kad, nepajėgdama sutramdyti savo vaizduotės, atimi iš savęs visą realybę... Tu kartojai ir kartojai, kad palaiminti tie, kurie neturi vaizduotės, nes jų realybė nepalyginti turtingesnė, - kalbėdamas Robis iš degtukų dėliojo nieko nereiškiančius ženklus.
Sesuo, jo klausydamasi, sulig kiekvienu žodžiu linkčiojo galvą tarytum žaislinis buldogas prie užpakalinio mašinos stiklo.
- Tai, ką tau sakiau apie senolį - ne vaizduotė, Robi. Tai - nuojauta. O gal - intuicija. Intuicija.
Elvyra uždegė į vašku apvarvėjusį butelį įstatytą žvakę ir atidarė langą. Įsispoksojo į priešais stovintį Aivaro namą. Mintis apie morfijų kiek atlėgo, ir dabar Elvyra jautėsi kaip milžiniškas, vis dar raudonuojantis nuodėgulys juodoje pelenų krūvoje. Pamačiusi Aivaro lange įsižiebiančią šviesą, ji greit šoko prie šaldytuvo ir ištraukė didelį, liumpsintį želė tortą. Pradėjo valgyti tiesiog rankomis, smeigdama putlius pirštus į skaidrią drebutieną, taškydama geltonus it gintaras gabalėlius ant stalo, čepėdama ir laižydamasi.
Brolis žvilgtelėjo į seserį, ir jam pasidarė ne smagu, pikta, nyku, nykiausiai liūdna. Ūmai jis prisiminė senolio ligą, paklaikusį jo pūliuojančių akių žvilgsnį, sukepusį kraują bedantės burnos kampučiuose, pamėlynavusias, prie lovos pririštas rankas mėšlungiškai suspaustais kumščiais, žiojėjantį pragulomis kankinio kūną, amžinai nepatogios avalynės išdarkytas pėdas, šiurpius atodūsius, dejones, šnabždesius, riksmus, slogų palatos tvaiką, nešvarias paklodes, "basonus", neišvengiamas būsimųjų laidotuvių išlaidas, rūpesčius, nuovargį, erzinančias, kažkokias paukštiškas mamos isterijas, nepramušamą, kietą it akmuo, priekaištaujantį tėvo sielvartą... Paveiktas šitų minčių, o ypač - jų savotiško nedorumo, nešvarumo, Robertas pasijuto kaip dažnai jį kamuojančiame sapne: tarsi jis guli dusinamai ankštame urve, nuogas nuogutėlis, susirietęs embriono poza, o per jį ropoja begalė tarakonų, didumo sulig prinokusiu kaštonu. Robis staiga atsistojo ir nusipurtė.
- Aš jau eisiu, Ele... - jis pažvelgė į seserį, iškėlusią drebučiais aplipusias rankas, blizgančia burna, žvakės šviesoje panašią į kažin kokią matriarchato laikų dievybę. - Man reikia. Aš juk turiu žmoną ir mažą vaiką. Aš turiu savo šeimą... - brolis šnekėjo taip, lyg įtikinėtų pats save.
- Tavo tikroji šeima čia. Ypač dabar, kai mus ištiko nelaimė, - sesuo prabilo tokia intonacija, lyg sakytų absoliučią, nenuginčijamą tiesą. - Paskambink savo žmonai. Pasakyk, kad pasilieki su manimi. Pasakyk, kad man baisu vienai šiuose namuose. Ji laiko mane pusprote. Ji tavim patikės.
- Aš jau visą praėjusią savaitę nebuvau namuose - budėjau prie senolio... - ištarė Robertas ir užsikirto, nes staiga jį užgriuvo siaubas - ne abstraktus, metafizinis, matyt, kamavęs seserį, o reali, gyvuliška mirties baimė.
Mirtis tvyrojo senolio palatoje it pilkšvas debesis, kas valandą vis tirštesnis, vis grėsmingesnis, mirtis neregimomis lipniomis dulkėmis gulė ant palangių, stalo, kėdžių, spintelės, nikeliuotų ir blizgančių lovos rėmų, mirtis gličia plėvele aptraukdavo kiekvieno čia įėjusio kūną. Kas rytą, grįžęs namo po budėjimo, Robertas ištisas valandas mirkdavo vonioje, kempine, šepečiu, pemza, nagais gremždamas su erzintą įraudusią odą, pats sau atrodydavo pamišėlis, manikiūriniu žmonos peiliuku valydamas iš panagių pilkšvas mirties nuosėdas (laimė, to niekas nežinojo: žmona būdavo išėjusi į repeticijas, o dukra - darželyje).
Robis vėl nusipurtė ir lyg užhipnotizuotas atsisėdo, spoksodamas, kaip įskridęs pro langą drugys puola tiesiai į žvakės liepsną, apsvyla sparnus, krenta ant stalo, tampomas konvulsijų. O Elvyra monotoniškai kalbėjo:
- Mama su tėvu pakaitomis eidavo budėti į ligoninę. Šie milžiniški namai likdavo tušti arba - beveik tušti... Įsivaizduok, staiga aš pradėjau bijoti. Bijodavau nulipti į pirmą aukštą. Bijodavau atidaryti duris į virtuvę. Bijodavau įeiti į tualetą ar vonią. Bijojau išeiti iš savo kambario. Bet ir būti jame bijojau. Tu nė įsivaizduoti negali, kiek kraupiausių garsų yra tuščiuose namuose. Šiurpiausiai bijojau, pati nežinodama ko. Vis maniau, kad tai nuo tų Hičkoko ir Kubriko filmų, kuriuos žiūrėjom pas Liną, pameni? - brolis niekaip nesureagavo, ir ji tęsė toliau:- Aš ir dabar bijau. Bet supratau, ko bijau. Aš bijau senolio mirties. Ji jau kelios savaitės yra čia, nors apie ją niekas nešneka. Aš bijau mirties, jo mirties. Robi, jos pilni namai, kaip radiacijos, kaip nematomų, neužuodžiamų, bet nuodingų dujų...
- Ko gi tau bijoti svetimos mirties? Tai senolio mirtis, o ne tavo... kam tau jos bijoti, - tarstelėjo Robis tebespoksodamas į žvakę. Jis dar norėjo pridurti, kad toji senolio mirtis yra ten, palatoje, kam gi jai būti šiuose tuščiuose namuose, bet tylėjo kandžiodamas viršutinę lūpą.
- Neišeik. Aš labai bijau tos mirties. Patikėk, ji čia, - rypavo Elvyra pilnu isteriškų gaidelių balsu, tik staiga ištarė labai ramiai, tvirtai, it stropi mokinė gerai iškaltą teoremą: - Aš bijau mirties.
Elvyra nutilo ir pajuto, kaip šitiek laiko ją kankinusi neapčiuopiama baimė staiga pakyla, tvyksteli lyg gigantiškas ugnies stulpas, švilpdama lekia per dykuma virtusią jos sąmonę. Ir, tarsi apšviesta, ji akimirksniu suvokė, kad paniškai bijojo to, kas jau įvyko: fizinės priklausomybės nuo narkotikų. Elvyra juto, kaip jos milžiniškas kūnas maudžia, vaitoja, trūkčioja, atkakliai reikalaudamas injekcijos ir kartu skleisdamas aitrią it šeško dvokas baimę. Elvyrai net dingtelėjo, kad toji milžiniška baimė gal kiek perdėta, atitinkanti jos galingo kūno gabaritus, grynai kūniška baimė, ne visai deranti jos sielai. Ji sunkiai atsistojo, svirduliuodama prišlepsėjo prie lango ir drebančiomis rankomis užtraukė užuolaidą, kad nebematytų Aivaro namo.
- Tik pasižiūrėk, - riktelėjo brolis taip netikėtai, kad sesuo net krūptelėjo, - kaip šitie durniai skrenda į ugnį!
Ant stalo plakėsi jau koks šešetas rusvai pilkšvų pūkuotų naktinių drugių. Visų jų sparnai buvo apsvilę ir dar aplipę blizgančiomis drebučių kruopelytėmis.
- Durniai, durniai, - it kiniško porceliano žaislas kinkavo galva Robis, įmesdamas vieną leisgyvį drugį į paauksuotą šaukštelį ir prisikišdamas sau prie akių: - durniai, durniai... Lekia kaip patrakę į tą liepsną... sparnus nusvyla... bumpt ant stalo... Skristų dar kartą, ir dar - kol galų gale sudegtų... Viskas taip romantiška... O čia staiga ta kvaila želė. Šlykštu! Fui! Toks svaigus skrydis į mirtį, ir staiga tau sparnus aplimpa kažkokia saldi, gliti drebutiena! Fui! Štai kaip būna gyvenime... Fui! Dieve, dieve, kokia romantika, kokia simbolika, kokia banalybė, koks kičas... - jis šnekėjo, rodos, niekaip nerasdamas savo žodžiams tinkamos intonacijos - tai pernelyg graudžiai, tai pernelyg pašaipiai.
- Nekankink jų, - cyptelėjo Elvyra, - nekankink! - Ir lėtai, tarsi vatą, ėmė žiaumoti bandelę.
- Aš ir nekankinu. Jie patys kankinasi. Žmonėms tokiu atveju suleidžiama morfijaus. O, šituos derėtų pribaigti...
- Nekankink jų! - suaimanavo Elvyra, užsidengdama veidą žaliuoju sąsiuviniu. - Tai nuodėmė.
- Nuodėmė yra leisti gyvam padarui kankintis. Šią nuodėmę mes jau prisiėmėm sau, neduodami numirti senoliui. Nuodėmė yra gelbėti savižudį. Nuodėmė nesuleisti pragariškai besikankinančiam mirtininkui žudančios morfijaus dozės, - ūmai šis pompastiškas pamokslavimas Robiui pasirodė nebepakenčiamai koktus, idiotiškas, juokingas.
Jis sukikeno laibu moterišku balsu, kaip sykį jau buvo juokęsis per savo geriausio draugo laidotuves.
O Elvyra tame isteriškame juoke įžvelgė pavojų. "Kodėl jis taip dažnai kartoja žodį "morfijus"? - mąstė ji. - Nejaugi ką nors įtaria? Morfijus, morfijus ir morfijus..." Jos mintį nutraukė staiga sušnypštusi ugnis ir salsvas degėsių kvapas.
- Sadistas, - cyptelėjo ji, neatitraukdama nuo akių sąsiuvinio, bet puikiausiai supratusi, kas atsitiko.
- Už tai man bus atlyginta! Pamatysi - koks nors drugių dievas suteiks man malonę! Tokia garbinga mirtis jo valdiniui - ugnyje, ir dar ant paauksuoto šaukštelio! Herojiška mirtis! Taip miršta vienas iš milijono! Apie šią mirtį bus kuriamos legendos! Ištisos drugių kartos norės jam prilygti, veršis pasekti jo pavyzdžiu - mirti ugnyje, ant paauksuoto šaukštelio.
Elvyra pasižiūrėjo į brolį. Jis sėdėjo įspyręs keistai blizgančias akis į visiškai pajuodusį šaukštelį, kurį drebančia ranka laikė virš žvakės liepsnos.
- Keista... Šitie šlykštūs pūkuoti drugeliūkščiai visada man primena kažką nepadoraus, nešvankaus... bet niekaip negaliu prisiminti, ką gi...- jis sukikeno... - Nežmoniškai nepadoraus, gal mes to nė nežinom... tik nujaučiam... fui!
Gašli, atsaini šypsena visiškai sudarkė jo vyrišką veidą. Elvyra pasijuto stovinti prieš beprotį.
Ji drebėdama išplėšė iš savo sąsiuvinio du lapus, vienu sustūmę į kitą ant stalo spurdėjusius drugius ir, išmetusi laukan, skubiai užtrenkė langą.
- Be reikalo taip darai, be reikalo, visai be reikalo, - it maniakas kartojo Robis.
Elvyra prišoko prie jungiklio ir uždegė šviesą.
- Robi! - riktelėjo ji nesavu balsu.
Jis perbraukė ranka sau per veidą, keistai mostelėjo, tarsi nusviesdamas šalin ką tik nusiplėštą kaukę, ir ištarė visai kitu tonu:
- Pamažėle mes visi virstame bepročiais... Lašas po lašo... Atleisk, bet aš jau eisiu, - jis nusipurtė - jau trečią kartą šį vakarą (Elvyra užlenkė tris pirštus), - aš einu.
Robertas, stabtelėdamas kas keli žingsniai, tarsi šokdamas kokį įmantrų šokį ir, matyt, laukdamas sesers įkalbinėjimų neišeiti, patraukė link durų. Sustojo uždėjęs pirštus ant blizgančios rankenos ir reikšmingai kostelėjo. Tačiau Elvyra tylėjo. Dabar ji galvojo tik viena: kai tik brolis išeis, tučtuojau puls skambinti Aivarui ir... Robertas gūžtelėjo pečiais ir, pabrėžtinai nebeištaręs nė žodžio, nė neatsisveikinęs, išėjo. Sesuo girdėjo, kaip brolis su palengvėjimu uždainavo koridoriuje "Santa Liučija!.." ir energingai trinktelėjo laukujėmis durimis.
Elvyra pažvelgė į miniatiūrinį laikroduką, stipriai suveržusį jos putnų it rytiečių dievybių riešą, ir nustėro: buvo penkiolika minučių po vidurnakčio - skambinti Aivarui jau iš tikro per vėlu...
Kažkodėl ji pasijuto taip, lyg pati save, visą savo šimtadvidešimtkilograminį kūną mėgintų sukimšti, tarkim, į degtukų dėžutę - grūstų, spraustų, bruktų, veltui tūžmingai darbuodamasi kumščiais, alkūnėmis, keliais, pėdomis, apsipylusi devyniais prakaitais, niršdama, keikdamasi. Elvyra atsistojo ir sustingo keistai užlaužusi galvą, įsitempusi it pavojų jaučiantis gyvulys. Išgąstis ir bukas skausmas it įšvirkštas į kraują skystis pasklido po visą kūną. Elvyra bejėgiškai apsidairė, sakytum tarp paprastų virtuvės rakandų ieškodama to, kuris galėtų ją išgelbėti, ir galiausiai griebėsi žaliojo sąsiuvinio. Giliai atsidususi pasikišo jį po pažastimi, nusičiupo dar nepraplėštą maišelį traškučių, ištraukė iš šaldytuvo lydyto sūrio dėželę ir lėtai, sunkiai iššlepseno iš virtuvės. Koridoriuje sustojo prie raudono telefono, kažkodėl apsidairė - nervingai, įtariai, kaip nusikaltėliai kino filmuose, ir, čiupusi ragelį, surinko Aivaro numerį. Pasigirdus pirmiesiems signalams, kaipmat numetė ragelį ir sudejavo. Kiek padelsusi, vėlgi kaip to paties detektyvinio filmo personažas įtariai apsidairė ir staigiu nervingu judesiu, lyg atlikdama itin rizikingą manevrą, išjungė telefoną iš rozetės.
- Saaantaa Liučijaa, - nejučia užtraukė sunkiai kopdama laiptais ir net stabtelėjo, staiga sumojusi, kad jau turbūt pasenęs italų berniukas, kažkada angelišku balsu giedojęs šią dainą, yra jos brolio bendravardis: Robertino...
Elvyra užrakino savo kambario duris, uždegė šviesą, sudribo į įdubusį fotelį ir dantimis atplėšė traškučių maišelį. Stipriomis rankomis pradėjo traiškyti riestainiukus, kabinti jais sūrį ir paskubomis, it kas grasintųsi iš jos atimti, valgyti. Visą tą laiką ji nenuleido akių nuo savo atspindžio veidrodyje, šlykščiai jam nusiviepė ir prisiminė pamišėlišką šypseną, visą vakarą darkiusią harmoningą Roberto veidą.
- Visi daromės bepročiai... Lašas po lašo... Lašas po lašo... lašas po lašo... - perdėm garsiai ir raiškiai, lyg persistengęs darželinukas eilėraštį, Elvyra padeklamavo brolio žodžius ir užsimerkė.
Staiga ji išvydo visus savo šeimos narius, net brolio žmoną Inesą ir dukrelę Mariją, sėdinčius aplink stalą, prie kurio jie paprastai valgydavo šventinius pusryčius, pietus, vakarienes. Stalas kaip visada buvo užtiestas lipnia klijuote, išmarginta ne maloniai ryškiais obuoliais, persikais, serbentais ir slyvomis. O ant tos mirguliuojančios klijuotės gulėjo jų senolis - visiškai nuogas, sunykęs, pamėlęs, žaizdotas ir, atrodo, nebegyvas.
Elvyra atsimerkė prisiminusi, kaip kartą, keičiant senoliui paklodę, tėvas ant jos užriko:
- Ko tu taip begėdiškai žiūri? Na ko gi tu taip šlykščiai ir smalsiai spoksai į šį seną nelaimingą kūną?! Begėde tu...
Elvyra tada pravirko taip staigiai ir smarkiai, tarytum iš jos akių būtų prasiveržęs šaltinis, nuo kurio tėvas savo žodžiais nuritino akmenį. Paskutinį syk Elvyra taip nenumaldomai raudojo prieš kokius dvidešimt metų, kai ją, riebuilę pirmokėlę, sučiupo savitarnos parduotuvėje su pavogtu irisų maišeliu, užsikištu už kelnaičių.
Po to incidento su tėvu Elvyra liovėsi vaikščiojus į ligoninę slaugyti senolio. Beje, iš jos tebuvo labai maža naudos. Ji sunkiai įsisprausdavo į tarpą tarp lovų, triukšmingai kliūdavo už kėdžių, vartydavo lašelines ir spjaudykles, į aštrius spintelių ar stalo kampus iki mėlynių susidaužydavo šonus, klubus, šlaunis, jausdavosi toje ankštoje palatoje lyg į pilną stiklinių, taurelių, bokalų bufetą įkištas taksas. O kai senolį perkėlė į vienvietę palatą, Elvyra ne pajėgdavo snausti prie jo naktimis dirgliu pavargusio žmogaus miegu ant dviejų sustumtų kėdžių kaip jos motina, knarkti susirietusi kietam fotely kaip tėvas arba užmigti paukštiška poza, kiurksant ant taburetės lyg ant laktos, kaip sugebėdavo Robis. Toje troškioje palatoje ji dažniausiai tūnodavo prie lango, godžiai kvėpdama pro plyšį orą, kuris atrodė ypatingai gaivus, ir skausmingai perkreipusi burną ką nors kramsnodavo.
Elvyra vėl užsimerkė, ir vėl jai prieš akis iškilo tas pats stalas, senolis tebegulėjo ant jo, bet jau pridengtas raudonu skuduru. Geriau įsižiūrėjusi, Elvyra atpažino, kad tai bobulės chalatėlis, sudilęs, skylėtas, išgeltusiomis pažastimis, lygintuvu pradegintu palanku, senolio parsivežtas iš Sibiro ir ligi šiol saugomas kaip švenčiausia relikvija. „Bobule" Elvyra su Robiu vadino senolio žmoną Angelę, kurią tebuvo matę nostalgija dvelkiančiose, retro filmus primenančiose jaunystės fotografijose arba nedidukėse, rūsčiose it kaltinamasis dokumentas nuotraukose, darytose Sibire, kur, beje, ji ir mirė... O valgomajame tvyrojo nepaprastai drėgnas rūkas, žalsvi debesėliai tvenkėsi virš sėdinčiųjų galvų, ir dideli blizgantys lašai kapsėjo kiekvienam ant pakaušio: kapt, kapt, kapt, kapt, kapt...
- Lašas po lašo... - sumurmėjo Elvyra, - lašas po lašo...
Ji kažkodėl prisiminė, kaip šią vasarą nuo jų namo stogo lašantis vanduo pratašė cemento plytelėje tokią skylę, kad galėjai įkišti pirštą. Elvyra net susimąstė, per kiek laiko štai šitaip pratašomas žmogaus kiaušas, ir netikėtai prisiminė, kaip vaikystėje jos brolis žaisdavo kinų imperatorių. Robis turėjo susimeistravęs specialų lašantį įrengimą, po kuriuo sodindavo prasikaltusias sesers lėles. Galų gale Elvyros akyse iškilo gyvenvietės Kija Ju vaizdas, ne ryškus ir pageltęs, kaip tose potvynio metu sulietose nuotraukose rūpestingai iškarpytais krašteliais, kurios, suvyniotos į raudonąjį bobulės chalatėlį, gulėjo palaikiame mediniame senolio lagamine. Anksčiau, kai Elvyra ir Robis, dar vaikai, nuvažiuodavo pas senolį į kaimą, jis dažnai pasakodavo apie kinus, nežinia kokiu būdu atsidūrusius toje tremtinių gyvenvietėje, pavadintoje it žaislas: Kija Ju. Senolis spėjo, kad tie kinai buvo kontrabandininkai, gabenę per sieną auksą, arba jų palikuonys. Elvyra su Robiu leipdavo iš juoko, įsivaizduodami, kaip tie gudrūs kinai, tarsi nužengę iš Anderseno „Lakštingalos" iliustracijų, tykindavo per sieną, įsikišę į užpakalius šilkinius maišelius su auksu, ir kaip apgailėtinai jie atrodydavo sučiupti, suvaryti į pirtį ir išrengti. Bet dar didesnį įspūdį nei tie kontrabandininkai Elvyrai darydavo dvi kinų moterys, kaladėlių sudarkytomis mažutėlėmis it kūdikio pėdukėmis, baisiausiai išsiklaipiusiais blauzdikauliais, šliaužte šliaužiančios rauti dilgynių. Pačią pirmą žiemą jos mirė iš bado, ir niekas jų nepalaidojo, kaip, beje, ir kitų kinų. Kaip tik kinų mirtis prisiminė Elvyros ir Robio tėvas. Jis, tada dar visiškas vaikigalis, drauge su kitais lėkdavo prie kinų barakų, ir visi, vienas kitą kumščiuodami, spygaudami, smaugte smaugiami smalsumo, pro uždarytų langinių plyšius dirsčiodavo vidun. Galop jie įsidrąsindavo ir, nejaukiai kikendami, pirštais spausdami pamėlusias nuo šalčio, amžinai varvančias nosis, įslinkdavo į klaikaus smarso pritvinkusius tamsius kambariūkščius, traukdavo iš kišenių akmenukus, kankorėžius, grumstus ir švilpdami mėtydavo į vangias, nusipenėjusias, tankiai lavonus apspitusias žiurkes. Dar tėvas įsiminė dvimetrinį kuprių Ženj Tu, skaldžiusį malkas kepyklos kieme. Apie jį vaikiščiai, vienas su kitu lenktyniaudami, kurdavo bjauriausias, nešvankiausias dainuškas, kurias išrėkdavo springdami iš pasitenkinimo, cypdami ir kikendami, baisiausiai vaipydamiesi, it vabalai šmižinėdami milžinui kupriui prie kojų. Kartais rambusis Ženj Tu įdūkdavo, čiupdavo kirvį į vieną ranką, pūdinę pliauską - į kitą ir, klaikiu šniaukrojančiu balsu kliokdamas kiniškus prakeiksmus, vydavosi vaikigalius per visą gyvenvietę, per laukus, ligi pat miško, kol kartą vienam iš jų kirvapente sutraiškė galvą... Laikui bėgant, senolis apie kinus pasakodavo vis mažiau ir mažiau. Ilgainiui ėmė atrodyti, kad jis tiesiog pamiršo savo tremtį, it senas palaikis laivas grimzdamas į gilius tylėjimo vandenis. O vienintelis su Kija Ju susijęs sakinys, beveik visada pasakomas ne laiku, ne vietoje ir todėl sukeliantis aplinkinių juoką, buvo:
- O Angelė, mano Angelė, turėjo vienintelį gėlių darželį visam Komių krašte, taigi...
Sunku pasakyti, kodėl visiems tai keldavo juoką, nors, kaip vėliau Elvyra suvokė, kaip tik tokiu nenuoširdžiu, piktdžiugišku kikenimu žmonės ginasi nuo sunkių, nesuprantamų dalykų, kurių nenori į save įsileisti, arba, priešingai, jaučia juos jau esant savyje, bet paniškai bijo parodyti kitiems, net - patys sau. Tokiu pačiu, tik jau visai desperatišku juoksmu nesitvėrė Robis atėjus žiniai, kad senolis, užsidaręs visas langines, užsirakinęs ir užrėmęs duris, padegė savo namelį, bobulės garbei apsodintą bajorėmis, jurginais, medetkomis, nasturtomis. Namelis supleškėjo ligi pamatų, o senolį, visiškai sveiką, net sąmonės nepraradusį, kaimynams pavyko išgelbėti, Namelis supleškėjo ligi pamatų, tačiau senolis, rodos, to nė nepastebėjo, lyg niekada jokio namelio nė būti nebuvo, tik vis vaitojo ir vaitojo:
- Sudegė, sudegė vienintelis gėlių darželis visam Komių krašte, mano Angelės darželis sudegė...
Tėvas parsivežė senolį į miestą. Pavasarį ir vasaros pradžioje jis jautėsi kuo puikiausiai - nebuvo regėti jokių beprotystės ženklų. Tik sykį, lyg tyčia prie kažkokių garbių svečių, besidalijančių įspūdžiais iš Jemeno, senolis staiga prakalbo:
- O mano Angelės gėlių darželis buvo vienintelis visam Komių krašte, taigi...
Svečiai klausiamai nutilo, nejaukioje tyloje pasigirdo tramdomas Elvyros kikenimas, Robio prunkštimas, mamos veidą iškreipė gaižus šypsnys, tik tėvas skausmingai įsitempė kandžiodamas lūpas, o senelis lyg niekur nieko tęsė:
- Jie, svolačiai, vėl buvo atėję manęs pasiimti. Bet aš gi jau per senas. Tame Komių krašte žiemos pasiutusiai šaltos, oi kaip šaltos. Numirčiau kaip tie kinai, kaip šunpalaikis kojas pakratyčiau. Nebūtų nė kas palaidoja. Žiurkės suėstų. Tai, pamislijau, jau geriau čia mirt, savo kaime, savo namuos... Taigi Paliepiuose... Ugnelė šventa, oi kokia šventa... Tik va gaila, kad tas darželis, Angelinos darželis, sakau, vienintelis visam Komių krašte, sudegė...
Tąsyk senolio kalba nesibaigė juoko griūtimi, kurios jis jau laukė įtraukęs į pečius galvą, susigūžęs, niūriai suraukęs antakius ir sučiaupęs bedantę burną, skaudžiai panašus į dažnai mušamą šunį. Visi, pagarbiai patylėję, sušneko apie "Arbato vaikus", „Atgailą" ir kitus lyg ir tinkančius senolio „temai" dalykus. Senolis, nekreipdamas nė menkiausio dėmesio į aplinkinių šnekas, puolė valgyti, kaip visada - godžiai, tarsi norėdamas atsigriebti už keturiolika metų kęstą nepriteklių, pusbadį, o kartais ir tikrą badą. Jis šliurpė, springo, užsirijinėjo, maisto kruopelės lipo jam prie lūpų, vėlėsi į žilą dygią barzdžiukę, padažas varvėjo per smakrą, liejosi liesu, pamėlusiu it nupešto gaidžio kaklu, sunkėsi po languotos flanelės marškiniais, daržovės, iškart paskleisdamos dėmes, krito ant baltos staltiesės, dukslių senolio kelnių, ant vaškuoto parketo, tiesiai po ne paliaujamai trypčiojančiomis jo kojomis. Ir šį kartą visi namiškiai, tarsi pataikaudami garbingiems svečiams, vietoj įprastinių patyčių, pagiežingų juokų ir atvirai prasiveržiančios, pasišlykštėjimu atmieštos neapykantos stebėjo senolį su nesmagia pagarba. Elvyra šį sykį tik nulenkė galvą, nejaukiai, lyg per tylos minutę, nors besaikio senolio rajumo nekentė labiau negu savojo, nes kaip tik iš jo tarėsi paveldėjusi nesutramdomą alkį ir negalėjo atleisti išdžiūvusiam, pilkam, tamsiam it ilgus metus smilčių šlifuotas medgalis jo kūnui, be jokio pėdsako sudeginančiam tokią daugybę maisto. Anūkė pikčiausiai tyčiodavosi iš kiekvieno papildomo sriubos samčio drebančioje senolio rankoje, iš rėkiant atkosėto kiekvieno jo kąsnio, pataikiusio ne į tą gerklę, triumfuodavo, kai jis kruopščiai lyg varnėnas lesdavo augusius prie namo serbentėlius, tokius raudonus, sudžiūvusius, apdulkėjusius, arba ligi kraujų susibraižydavo venų mazgais mėlynuojančias blauzdas, godžiai braudamasis į nusususį avietyną, o naktimis užtikusi jį kramsnojantį virtuvėje, negalėdavo susilaikyti bjauriausiai nesikeikus. Senolis į ją žiūrėdavo padėrusiomis, beviltiškomis akimis, lyg išbadėjęs šuo, net apmėtomas akmenimis nepaleidžiantis nusitverto kaulo.
Tačiau kita diena būdavo kaip ir ankstesnė. Susėdę prie stalo visi, išskyrus spazmiškai tylintį tėvą, sužiurdavo į bedantę godulingą senolio burną, patys stebėdamiesi, iš kurgi juose tiek nepaaiškinamo pavydo, pagiežos, žiauraus nepakantumo, prasiveržiančio vis ryškesniais, vis didesniais pliūpsniais. Suaugusiųjų nedraudžiama, o suokalbiškais žvilgsniais net skatinama, penkiametė Robio duktė irgi nukreipdavo į savo prosenelį visą jos amžiui būdingą žiaurumą - gaivališką, nepažįstantį sąžinės priekaištų, primityvų, laukinį. Ji greitakalbe berdavo be galo išradingus ir įžeidžiančius "apsivardžiavimus", tabaluodavo po stalu kojomis, taikydamasi kuo skaudžiau įspirti senoliui, kiek tik turėdama jėgų kumštukais daužydavo per nugarą jam užspringus. Net kai Robis, gavęs butą, su visa šeima išsikėlė, mažoji Marija skambindavo kasdien po kelis kartus ir klausdavo angelišku balseliu:
- Ar mūsų senolis vis dar ėda kaip paršas?
Visi juokdavosi - neva iš nekalto vaiko naivumo, juokdavosi isteriškai, garsiai, veltui tikėdamiesi užgožti vis stipresnį, vis atkaklesnį kamuojamos sąžinės šauksmą. Sulig kiekviena diena atsirasdavo vis daugiau ir daugiau sąžinę graužiančių žymių - tai ir kankinio grimasa, beveik nebe nuslenkanti nuo senolio veido, ir gūdi tėvo neviltis, jo maldaujantis tylėjimas vietoj ankstesnių pykčio prieš žmoną bei vaikus proveržų, ir net spengianti tuštuma, lyg nuolatiniai agresijos šuorai būtų išdeginę visų sielas. Taip, lašas po lašo... Namus apėmė nejauki, veik prietaringa baimė. Ji plykstelėjo vieną sekmadienio popietę, kai Elvyra aptiko senolį šliaužte šliaužiantį grindimis iš savo kambariuko į virtuvę. Paklaustas, kodėl taip daro, jis su šiurpia ramybe atsakė, esą namas apsuptas norinčių jį išvežti "svolačių", taigi, kad jo nepamatytų pro langus, belieka šliaužti. Visi įkalbinėjimai, įrodinėjimai, argumentai, savaime suprantama, pasirodė bejėgiai, ir nuo tos dienos senolis po namus nebe vaikščiojo, o šliaužiojo. Negana to, netekęs jėgų ar nepajėgdamas atsidaryti savo kambarėlio durų, jis pradėdavo šaukti keistu, lyg tyčia, kažkokiu vaiduoklišku balsu ir rėkdavo tol, kol kas nors ateidavo jam pagelbėti. Kartę, kai visi namiškiai buvo išėję, senolis rėkė visą dieną - apie tai su siaubu pasakojo kaimynai,- kol visiškai pertempė balso stygas. Galų gale tėvas nusprendė senolį užrakinti, prieš tai atnešęs į jo kambarį daugybę maisto ir visa, ko tik gali prireikti. Tačiau senolis šiame poelgyje kaipmat įžvelgė klastą ir, nusprendęs užsibarikaduoti nuo negailestingai puolančio pasaulio, pamėgino užstumti duris spinta. Taip jis gavo trūkį ir atsidūrė ligoninėje. Ir priešingai, nei buvo tikėtasi, neįsivyravo tyla ir ramybė. Išvežus senolį, nervingoje namų atmosferoje atsirado lyg ir kokia kiaurymė, tuštuma, tarsi pradeginta skylė standžiame, tankiai suaustame audekle. O netrukus tą tuštumą užpildė nuojauta, mirties nuojauta, senolio mirties nuojauta, nors nė vienas nesiryžo balsiai jos ištarti, lygiai kaip ir žodžio "beprotybė", pakeičiamo kiek abstraktesniu „liga". Liga ir nuojauta... Lašas po lašo... Taip, lašas po lašo jų širdys prisipildė prieštaringiausių jausmų, kankinančio pojūčių konglomerato. Visi tapo įsukti lyg į užburtą ratą, pavaldūs senolio ligai it kokiam tironui, priversti keisti savo gyvenimų ritmus, įpročius, poreikius, norus. Jie užjautė senolį ir neapkentė jo, tikriau, to, kas iš jo liko - skausmo, įtūžio ir beprotybės traukulių tampomo, nebeatpažįstamai išsekinto kūno, instinktyviai bijojo jo mirties ir slapčia, sąžinės priekaištų kamuojami, jos geidė, dažnai ašarodavo, gailesčio sau apimti... Liga ir ta nuojauta panaikino tarp jų daugybę tabu: isterijos tapo nebetramdomos, pykčio protrūkiai - nebedangstomi, kasdienė neviltis - nebemaskuojama, nebeslepiama, net nebesiejama su senolio negalia. Visi pasidarė vienas kitam atviri kaip niekad, slapčia tikėdamiesi, kad senolio mirties šešėlyje tas neįprastas atvirumas ne taip badys akis ir užsimirš po laidotuvių kaip slogus palatos oras, kaip pūlingos vatos ir kruvinų tvarsčių pilnos spjaudyklės, kaip šiurpios, nesuvokiamos žodžių nuobiros, prasiveržiančios pro sukepusias ligonio lūpas: „krt... burg... aalll..." Juos, susitikusius palatos ar namų tarpduryje, stačiomis skubiai ryjančius sumuštinius, sriūbčiojančius termosu atsiduodančią juodą it degutas kavą, perbalusius, paraudusiomis nuo chroniškos nemigos akimis, apimdavo verksmingos egzaltacijos ar ekscentriškos atlapaširdystės priepuoliai. Visi dosniai dalijosi tarpusavyje savo kompleksais, nusivylimais, depresijomis, slogučiais, baimėmis. Namiškiai staiga tapo tokie, kokie buvo iš tikrųjų, ir Elvyrai nuo jų apnuogintų sielų vis norėjosi nusukti akis lyg nuo kokių išrengtų defektyvių kūnų. Ji vis prisimindavo tą gniuždantį sutrikimą, kai prieš kelerius metus namiškiai, susidomėję psichologiniu Liušero testu, patikliai dėliojo į eilę nekaltučius spalvotus kvadratėlius. O pradėjusi garsiai, juokaujamu tonu skaityti atsakymus, Elvyra nebepajėgė baigti, nes staiga atsivėrė tokie nejaukūs jos artimųjų sielų užkaboriai, apie kuriuos žmogus net pats sau tyliai nedrįsta prisipažinti.
Daugybei karalių, karalienių ir pasiuntinių čia buvo rengti priėmimai; čia buvo stovėję orūs teisėjai baltais šermuonėlių kailiais. Dailiausios šalies moterys buvo lankiusios čia; kaip ir rūsčiausi kariūnai. Čia kabojo vėliavos, pabuvojusios Flodene ir Aženkūre. Čia buvo tapyti šarvai, su jų herbų liūtais bei leopardais ir kunigaikščių karūnėlės. Čia stovėjo ilgi stalai su sidabriniais ir auksiniais stalo įrankiais bei indais; čia buvo didžiuliai židiniai, puošti itališku marmuru, kur per naktį visas ąžuolas su milijonais lapų, su kovų ir karetaičių lizdais virsdavo pelenais. Dabar čia stovėjo Nikolas Grinas, poetas, kukliu apdaru, - plačia skrybėle nuleistais kraštais ir juoda liemene, - laikydamas rankoje mažą maišelį.
Kad, skubiai jį pasveikinęs, Orlandas pajus šiokį tokį nusivylimą, buvo iš anksto aišku. Ūgio poetas buvo tik vidutinio; menko sudėjimo; liesas ir pakumpęs; kai įeidamas užkliudė anglų dogą, šuo jam įkando. Be to, nors ir gerai išmanydamas apie žmones, Orlandas nenutuokė, kur jį sodinti. Turėjo jis kažkas tokio, kas neleido priskirti nei tarnams, nei dvarininkams, nei didikams. Galva su išgaubta kakta ir snapo formos nosimi buvo graži; bet smakras nusklembtas. Akys blizgančios, bet lūpos seilėtos. Svarbiausia - visa veido išraiška kėlė nerimą. Nebuvo nė pėdsako santūrumo, dėl ko taip malonu žvelgti į didžiūnų veidus; tačiau nesimatė ir oraus nuolankumo, tvyrančio gerai išmokyto namų tarno veide; tai buvo raukšlių išvagotas, surauktais antakiais, perkreiptas veidas. Nors ir būdamas poetas, atrodė labiau linkęs plūstis negu meilikauti; kivirčytis negu burkuoti; peštis negu jodinėti; grumtis negu ilsėtis; nekęsti negu mylėti. Apie tai bylojo ir judesių mitrumas; ir ugningas įtarus žvilgsnis. Orlandas jautėsi užkluptas. Tačiau jie nuėjo pietauti.
Ir pirmą kartą Orlandas, - visada laikęs tai savaime suprantamu dalyku, - nežinia kodėl pasijuto susigėdęs dėl begalės tarnų ir stalo prabangos. Dar keisčiau, su pasididžiavimu - o paprastai ši mintis būdavo labai nemaloni - prisiminė proprosenelę Molę, kadaise melžusią karves. Jis jau ketino kažkaip užsiminti apie tą varganą moterį ir pieno kibirus, kai poetas užbėgo jam už akių, pareikšdamas, esą keista, kad Grinų pavardė tokia dažna, jei prisimeni, jog šeima atkeliavo su Vilhelmu Užkariautoju ir priklausė pačiai Prancūzijos diduomenės grietinėlei. Deja, šiame pasaulyje juos ištikęs nuosmukis, ir jie nenuveikę nieko ypatingo, tik įamžinę savo vardą Grinvičo - karališkojo miestelio - pavadinime. Tokios ir panašios kalbos apie prarastas pilis, herbus, pusbrolius, buvusius baronetais šiaurėje, santuokas su kilmingomis šeimomis vakaruose, kaip kai kurie Grinai rašę savo pavardę su "a" gale, o kiti su "as", truko tol, kol ant stalo buvo elnienos. Po to Orlandas kažkaip įsigudrino užsiminti apie proprosenelę Molę bei jos karves ir ši\ek tiek palengvinti širdies skausmą, kol bus patiekti laukiniai paukščiai. Bet tik tada, kai buvo imta dosniai pilstyti saldųjį maderos vyną, Orlandas išdrįso tarstelėti, kad negalįs susilaikyti negalvojęs apie daug svarbesnį dalyką, negu Grinai arba karvės; kitaip tariant, apie šventąją poeziją. Vos paminėjus šį žodį, poeto akys plykstelėjo; akimoju dingo tobulos išauklėto pono manieros; jis trenkė taurę į stalą ir įsileido į vieną ilgiausių, painiausių, ugningiausių ir kandžiausių kalbų, kokias Orlandas buvo girdėjęs, nebent apie savo pjesę iš beširdės koketės lūpų; iš kito poeto; ir iš kritiko. Apie pačią poeziją Orlandas tesuvokė tiek, kad ją sunkiau parduoti negu prozą ir kad, nors eilutės trumpesnės, jų rašymas trunka ilgiau. Taigi pašnekesys vyko su begaliniais nuvinguriavimais, kol Orlandas išdrįso užsiminti, kad jis pats buvęs neapdairus ir šį bei tą rašinėjęs, - bet tuo metu poetas stryktelėjo nuo kėdės. Už sienų panelio sucypė pelė, pasakė jis. Po teisybei, paaiškino, jo nervų būklė tokia, kad pelės cyptelėjimas gali sutrikdyti jį porai savaičių. Nėra abejonių, kad namuose knibžda visokių kenksmingų padarų, tačiau Orlandas jų niekada negirdėdavo. Tada poetas pateikė Orlandui išsamią pastarųjų dešimties metų savo sveikatos ataskaitą. Ji buvusi tokia prasta, kad tik stebėtis galėjai, kaip išvis dar gyvas. Jis buvo persirgęs paralyžiumi, podagra, maliarija, vandenlige ir trimis karštinės rūšimis iš eilės; dar turėjo išsiplėtusią širdį, padidėjusią blužnį ir nesveikas kepenis. Bet svarbiausia, pareiškė jis Orlandui, jį varstantys tokie stuburo skausmai, kurių apsakyti žodžiais neįmanoma. Prie trečio nuo viršaus slankstelio išaugęs gumbas, kuris dega kaip ugnis; o kitas, prie antro nuo apačios slankstelio, esąs šaltas kaip ledas. Kartais nubudus galva būnanti tiesiog švininė; kitais kartais atrodo lyg viduje degtų tūkstantis plonų vaško žvakių, o žmonės svaidytų fejerverkus. Rožės žiedlapį jis lengvai galėtų užuosti per savo čiužinį; o po Londoną galėtų nepasiklysdamas keliauti vien čiuopdamas grindinio akmenis. Apskritai esąs taip subtiliai pagamintas mechanizmas ir jo dalių sutvarkymas toks nepaprastas (šioje vietoje jis tarsi netyčia pakėlė ranką, kuri išties buvo gražiausių, kokias galima įsivaizduoti, formų), kad jį stulbina mintis, jog jam tepavykę parduoti tik penkis šimtus savo eilių egzempliorių, bet, žinoma, kaltas prieš jį suregztas sąmokslas. Todėl viskas, ką galima pasakyti, trenkdamas kumščiu į stalą, padarė išvadą Grinas, kad poezijos menas Anglijoje miręs.
Kaip visa, kas pasakyta, būti galima taikyti dabar kuriantiems ar ką tik kūrusiems Šekspyrui, Marlou, Benui Džonsonui, Braunui, Donui, - greitomis išvardinęs savo numylėtinių vardus, - Orlandas negalėjo įsivaizduoti.
Grinas pašaipiai nusijuokė. Taip, Šekspyras, pripažino jis, yra parašęs keletą neblogų scenelių; bet dažniausiai jis jas pasiskolino iš Marlou. Marlou buvęs daug žadantis bernelis, bet ką galima pasakyti apie vaikiną, kuris numiršta nesulaukęs trisdešimties? O dėl Brauno, tai jam šovę įgalvą rašyti poeziją proza, tačiau žmonės greitai pavargę nuo tokių įmantrybių. Donas - paprasčiausias akių muilintojas, prasmės stygių slepiantis sunkiai suprantamais žodžiais. Mulkiams apsisuko galvos, tačiau po dvylikos mėnesių toks stilius nebebus madingas. O dėl Beno Džonsono... Benas Džonsonas jo draugas, o draugų jis niekada neapšneka.
Ne, padarė išvadą Grinas, didysis literatūros amžius jau praeityje; didysis literatūros amžius - tai graikai; Elžbietos laikų literatai jokiais atžvilgiais jiems neprilygsta. Anuomet žmonės puoselėję nuostabią svajonę, kurią jis pavadintų la Gloire ( jis ištarė glor, todėl Orlandas ne iš karto suprato, jog turima omeny šlovė). Dabar visi jauni rašytojai parsisamdę knygų pardavėjams ir pyškina bet kokį paklausų šlamštą. Šekspyras buvęs pirmas šios padermės nusikaltėlis ir jau susilaukęs atpildo. Jų amžius, anot Grino, pasižymi perdėta stiliaus puošyba ir beprotiškais įmantravimais - graikai viso šito nė akimirkos nebūtų pakentę. Ir nors skaudu tą sakyti, - nes mylįs literatūrą kaip savo paties gyvenimą, - nieko gero nematąs dabartyje ir visiškai nieko nesitikįs iš ateities. Ir Grinas prisipylė dar vieną stiklą vyno.
Orlandą pribloškė tokios griežtos išvados; ir vis dėlto pro jo akis neprasprūdo, kad kritikas visiškai neatrodo prislėgtas. Priešingai, kuo labiau koneveikė savo amžių, tuo labiau jam taisėsi nuotaika. Jis gerai prisimenąs, pasakė Grinas, vakarėlį "Gaidžio" smuklėje Flito gatvėje, kai ten buvęs Kitas Marlou ir dar keli. Kitas Marlou buvęs kaip mėnuliukas, gerokai įkaušęs, - o tai nesunkiai įvykdavę, - ir tokios nuotaikos, kai pliauškiami visokie niekai. Kaip dabar matąs jį mojuojantį stiklu sugėrovams ir per žagsulį rėkiantį:
- Kad mane kur velniai nujotų, Bilai, (taip jis kreipęsis į Šekspyrą), atsirita didžiulė banga, o tu - ant jos keteros.
Tai reiškę, - paaiškino Grinas, - kad jie virpa, apimti nuojautos, jog stovi ant didingo anglų literatūros amžiaus slenksčio ir kad Šekspyras būsiąs ganėtinos svarbos poetas. Marlou laimė, kad po dviejų parų buvęs nužudytas girtų peštynėse ir nepamatęs, kuo virto jo pranašystės.
- Bėdinas kvailelis, - pasakė Grinas, - ir sugalvok tu man tokį dalyką. Didis amžius, kurgi ne - didis Elžbietos amžius! - Taigi, mano brangus pone, - toliau plėtojo savo mintį, patogiau įsitaisęs kėdėje ir trindamas pirštais vyno taurę, - mes turim pasiimti iš jos tai, kas geriausia, branginti praeitį, gerbti rašytojus - keli dar likę, - pavyzdžiu pasirenkančius antiką ir rašančius ne dėl atlygio, o dėl la gloire. - Orlandui būtų buvę mieliau girdėti gerėlesnę tartį) - La gloire, - pareiškė Grinas, - tai nelyginant pentinas kilniems protams. Jeigu man kas ketvirtį būtų mokama trijų šimtų svarų metinė pensija, aš gyvenčiau vien dėl la gloire. Rytais nelipčiau iš lovos ir skaityčiau Ciceroną. Ir taip įvaldyčiau jo stilių, kad neatskirtumėt, kur mano, kur jo. Štai ką aš vadinu puikiu rašymu, - pabrėžė Grinas. - Štai ką aš vadinu la gloire. Tačiau norint to siekti būtina gauti pensiją.
Tuo metu Orlandas jau buvo praradęs viltį pašnekėti su poetu apie savo kūrinius; bet tai nebebuvo svarbu, nes iš kalbos išėjo tokie gyvenimai ir tokios asmenybės kaip Šekspyro, Beno Džonsono ir kitų, su kuriais Grinas labai artimai pasižino ir galėjo papasakoti tūkstančius juokingiausių istorijų. Dar niekada gyvenime Orlandas nebuvo tiek juokęsis. O juk laikė juos dievais! Paaiškėjo, jog pusė girtuokliai ir visi greit įsimylintys. Dauguma vaidijosi su žmonomis; nebuvo nė vieno niekingai neapsimelavusio arba neįsivėlusio į slaptus meilės nuotykius. Savo eiles jie paskubomis keverzodavo kitoje skalbinių sąskaitų pusėje ir įduodavo jas spaustuvininkų pameistriams prie lauko durų. Taip į spaudą pateko "Hamletas"; panašiai "Otelas". Ir nieko keista, Grino žodžiais tariant, kad iš pjesių kyšo begalė trūkumų. Nes likęs laikas būdavo praūžaujamas ir pralėbaujamas smuklėse bei aludėse, kur buvo laidomi tokie neprilygstami sąmojai ir išdirbinėjami tokie dalykėliai, kad, lygint su jais, pasiučiausios dvariškių išdaigos atrodo visai prėskos. Visa tai Grinas papasakojo taip įkvėptai, kad sukėlė beribį Orlando susižavėjimą. Grinas buvo apdovanotas tokiu mėgdžiotojo talentu, jog būtų galėjęs prikelti ir negyvėlį; jis pažerdavo subtiliausių samprotavimų apie knygas, jeigu jos buvo parašytos prieš tris šimtus metų.
Taigi laikas bėgo, o svetys kėlė Orlandui keistai prieštaringus jausmus: palankumą ir panieką, susižavėjimą ir gailestį, taip pat kažką (per daug neapibrėžtą), ką sunku apibūdinti vienu žodžiu, tačiau sklidiną ir kažkokios baimės, ir kerų. Grinas nesiliovė kalbėjęs vien apie save, tačiau buvo toks puikus pasakotojas, kad galėjai amžinai klausytis tų jo istorijų apie drugį ir maliariją. Be to, buvo labai šmaikštus; be to, niekam nejautė pagarbos; be to, paleisdavo liežuvį, kalbėdamas apie Dievą ir moteris; ir dar buvo pilnas rečiausių gudrybių, apdovanotas keista išmintimi; mokėjo sutaisyti mišrainę trimis šimtais būdų; žinojo viską, kas įmanoma, apie vynų maišymą; grojo pustuziniu muzikos instrumentų, buvo pirmas - ir tikriausiai paskutinis - žmogus, skrudinantis sūrį didžiuliame itališkame židinyje. Tai, kad neskyrė pelargonijos nuo gvazdiko, ąžuolo nuo beržo, anglų dogo nuo kurto, pirmametės avies nuo antrametės, kviečių nuo miežių, arimo nuo pūdymo; nieko nenutuokė apie sėjomainą; manė, kad apelsinai auga po žeme, o ropės ant medžių; teikė pirmenybę bet kokiam miesto vaizdui, o ne kaimo gamtovaizdžiui; - visa tai ir dar daug kas stebino Orlandą, niekada nepažinusį į jį panašaus žmogaus. Net tarnaitės, niekinančios Griną, kikeno iš jo sąmojų, o tarnai, besibjaurintys juo, trynėsi netoliese, kad pasiklausytų jo pasakų. Iš tiesų niekada namuose nebuvo taip gyva, kaip jam atvykus, - visa tai suteikė Orlandui daug peno apmąstymams, privertė palyginti dabartinį gyvenimo būdą su ankstesniuoju. Jis prisiminė šnekas, prie kurių buvo pratęs: apie Ispanijos karaliaus apopleksiją arba kalės kergimą; atkūrė atminty dienas, slinkusias tarp arklidžių ir drabužinės; jam akyse stojosi, kaip lordai knarkdavo prie vyno taurės ir niršdavo, jei kas juos pažadindavo. Į galvą atėjo, kokie veiklūs ir narsūs būdavo jų kūnai; bet kokia tingi ir baikšti dvasia. Šių minčių išmuštas iš vėžių ir neįstengdamas rasti aukso vidurio, Orlandas nusprendė, kad į namus įsileido ramybės neduosiantį kipšą ir amžinai atsisveikino su kietu miegu.
Tuo pat metu Nikas Grinas padarė visai priešingą išvadą. Gulėdamas rytą lovoje ant minkščiausių pagalvių, ant glotniausių paklodžių ir žvelgdamas pro erkerio langą į lygią veją, kurioje ištisus tris šimtus metų nebuvo išdygusi nei kiaulpienė, nei rūgštynė, jis nusprendė, kad jeigu kaip nors iš čia neištrūks, trokšte užtrokš. Keldamasis ir girdėdamas balandžius burkuojant, rengdamasis ir girdėdamas fontanus čiurlenant, jis pamanė, kad jei neišgirs ratų dardesio Flito gatvės grindiniu, niekada nebeparašys nė vienos eilutės. Jeigu taip dar ilgiau tęsis, pamanė jis, klausydamasis, kaip gretimame kambaryje liokajus meta į židinį daugiau malkų ir sidabriniais indais dengia stalą, aš užmigsiu (jis plačiai nusižiovavo) ir numirsiu miegodamas.
Taigi suradęs Orlandą jo kambaryje, Grinas paaiškino, kad tyla neleidusi jam per visą naktį bluosto sudėti. (Iš tiesų namą penkiolikos mylių perimetru supo parkas ir juosė dešimties pėdų aukščio siena.) Tokios tylos, pareiškė Grinas, jo nervai visiškai negalintys pakelti. Orlandui leidus, jis baigsiąs viešnagę šį pat rytą. Išgirdęs šiuos žodžius, Orlandas pajuto savotišką palengvėjimą ir kartu nenorą išleisti Griną. Namai, pamanė jis, taps be galo nuobodūs. Kai atėjo laikas skirtis (kadangi iki šiol Orlandas nedrįso paliesti šitos temos), sutelkęs beatodairišką drąsą, jis įbruko poetui į kišenę savo dramą "Heraklio mirtis" ir pasakė norįs išgirsti poeto nuomonę. Poetas paėmė dramą; sumurmėjo kažką apie la gloire ir Ciceroną, bet Orlandas kaip mat jį nutraukė pažadėdamas kas ketvirtį mokėti pensiją; tuoj po to, kartodamas apie savo atsidavimą, Grinas įšoko į karietą ir išdardėjo.
Niekada didžioji salė neatrodė tokia milžiniška, prašmatni ir tokia tuščia, kaip nuriedėjus karietai. Orlandas puikiai žinojo, kad niekada nesiryš vėl pasiskrudinti sūrio itališkame židinyje, niekada nesugebės šaipytis iš italų tapybos; jam niekada nepavyks sumaišyti punšo taip, kaip turėtų būti maišomas; kad tūkstančiai puikių šmaikštybių ir keisčiausių prasimanymų jam bus prarasti. Tačiau kaip gera nebegirdėti zirzlaus balso, kokia palaima vėl būti vienam, - tokių minčių jis negalėjo sulaikyti, paleisdamas anglų dogą, kuris šešias savaites išbuvo pririštas, nes, pamatęs poetą, nesusilaikydavo nekandęs jam.
Tą patį apyvakarį Nikas Grinas jau sėdėjo ties Feterio skersgatvio kampu, radęs viską daugmaž taip, kaip buvo palikęs. Žodžiu sakant, ponia Grin viename kambaryje gimdė vaiką; Tomas Flečeris kitame gėrė džiną. Ant grindų mėtėsi knygos; pietūs - šiokie ar tokie - buvo patiekti ant tualetinio stalelio, kur vaikai kepė purvo bandeles. Tačiau Grinas jautė, kad tai tinkamiausia aplinka kūrybai; čia jis galėjo rašyti ir tuoj pat to ėmėsi. Tema jo laukė. Kilmingas lordas savo namuose. Apsilankymas pas didiką užmiestyje - jo naujasis eilėraštis vadinsis taip ar panašiai. Stvėręs plunksną, kuria jo mažasis sūnelis kuteno katei ausis, ir pamirkęs ją rašalinę atstojančiame kiaušinio indelyje, Grinas kaipmat išvedžiojo labai drąsią satyrą. Ji taip puikiai nusisekė, kad buvo aišku kaip dieną, jog išjuokiamas jaunasis lordas - tai Orlandas; būdingiausi jo posakiai ir poelgiai, aistringiausi susižavėjimai ir kvailiausi įnoriai, netgi jo plaukų spalva ir skardus "r" - viskas buvo kaip gyva. Nepalikdamas abejonių, Grinas užbaigė reikalą be jokių užuolankų ar priedangų įdėdamas ištraukas tos aristokratiškos tragedijos "Heraklio mirtis", kuri, jo manymu, buvo neapsakomai daugiažodė ir išpūsta.
Pamfletas, kurio iškart pasirodė keli leidimai, padengė ponios Grin dešimto gimdymo išlaidas ir netrukus buvo draugų, - kurie tokiais dalykais visada pasirūpina, - nusiųstas Orlandui. Su mirtinu šaltakraujiškumu nuo pradžios iki galo perskaitęs kūrinį, jis paskambino liokajui; suėmęs žnyplių galais įteikė jam spaudinį; ir įsakė įmesti į visame dvare bjauriausiai dvokiančios atmatų krūvos purviniausią vidurį. Kai tarnas jau gręžėsi eiti, Orlandas jį sustabdė.
- Paimk iš arklidžių eikliausią žirgą, - paliepė jis, - jok kiek žirgas įkerta į Harvičą. Tada sėsk į Norvegiją laivą plaukiantį. Nupirk man karaliaus šunidėje pačius puikiausius grynaveislius norvegiškus briedšunius, patiną ir kalę. Nedelsdamas atgabenk juos. Nes, - pasigręždamas į knygas, vos girdimai sušnabždėjo jis, - žmonėmis man jau gana.
Puikiai išmokytas liokajus nusilenkė ir išėjo. Jis taip stropiai atliko užduotį, kad lygiai po trijų savaičių jau stovėjo prieš šeimininką, laikydamas už pasaito puikiausius norvegiškus briedšunius, kurių vienas, kalė, tą pat naktį atsivedė po valgomuoju stalu aštuonis puikius šunyčius. Orlandas paliepė juos atnešti į miegamąjį.
- Nes, - pasakė jis, tapšnodamas mažiesiems gyvulėliams per galvas, - žmonių man jau gana.
Tačiau pensiją mokėjo kiekvieną metų ketvirtį.
Taigi, būdamas trisdešimties ar panašiai, jaunasis didikas buvo išbandęs viską, ką gali pasiūlyti gyvenimas, ir patyręs viso to bergždumą. Meilė ir svajos, moterys ir poetai - viskas buvo tuštybė. Literatūra - gryniausias farsas. Tą naktį, kai perskaitė Grino "Apsilankymą pas didiką užmiestyje", Orlandas sudegino didžiuliame lauže penkiasdešimt septynis poetinius kūrinius, tepasiliko "Ąžuolą" - savo jaunatvišką svajonę, be to, labai nedidelės apimties. Taigi liko du dalykai, kuriais ši\ek tiek pasikliovė: šunys ir gamta; briedšunis ir rožės krūmas. Štai kas teliko iš be galo įvairaus pasaulio ir neapsakomai sudėtingo gyvenimo. Šuo ir krūmas - tik tiek. Jausdamasis nusimetęs siaubingą iliuzijų kalną ir likęs nuogut nuogutėlis, Orlandas pasišaukė šunis ir nuėjo per parką.
Jis tiek daug laiko praleido vienas, rašydamas ir skaitydamas, kad kone visai pamiršo gamtos malonumus, o birželį jie dažnai būna tiesiog neprilygstami. Kai Orlandas užkopė į aukštą kalvą, nuo kurios giedromis dienomis galėjai matyti pusę Anglijos su įsiterpusiomis Velso ir Škotijos teritorijomis, jis griuvo ant žemės po numylėtuoju ąžuolu, ir jį apėmė jausmas, kad net jeigu iki pat dienų galo jam nebetektų šnekėtis nei su vyru, nei su moterimi; jeigu jo šunys neišsiugdytų gebėjimo kalbėti; jeigu jis niekada nebesutiktų nei poeto, nei kunigaikštytės, vis dėlto visai neblogai praleistų jam likusius metus.
Ir Orlandas ėmė ateidinėti čionai diena po dienos, savaitė po savaitės, metai po metų. Jis matė, kaip auksu dažosi bukmedžiai; kaip skleidžiasi jauni paparčiai; regėjo, kaip mėnulio jaunatis pereina į pilnatį; jis akimis pagaudavo… bet tikriausiai skaitytojas pats puikiai gali įsivaizduoti, kokia dabar seks pastraipa ir kaip kiekvienas apylinkių medis ar augalas bus aprašytas - pirmiausia žalias, paskui auksinis; kaip naktis eis paskui dieną, o diena - paskui naktį; kaip iš pradžių bus audringa, o paskui išsigiedrys; kaip daiktai išliks tokie, kokie yra, du ar tris šimtus metų, nebent juos ši\ek tiek nuklos dulkės arba voras numegs kelis voratinklius, kuriuos senutė gali per pusvalandį nušluostyti; numanoma išvada gali būti padaryta žymiai greičiau, tiesiog pareiškiant, kad "Laikas bėgo" (tikslesnis metų skaičius gali būti įvardytas skliausteliuose), o visiškai nieko neįvyko.
Deja, nors Laikas stulbinamai tiksliai priverčia augalus ir gyvūnus pražysti ir nuvysti, jis negali taip paprastai paveikti žmogaus proto. Be to, žmogaus protas taip pat keistai veikia laiko apimtį. Valanda, radusi prieglobstį keistame žmogaus dvasios gaivale, gali būti penkiasdešimt ar šimtą kartų ilgesnė, negu rodo laikrodis; kita vertus, proto laikmatis gali neklystamai pristatyti valandą kaip vieną sekundę. Šis keistas laikrodžio ir proto laiko neatitikimas yra per menkai žinomas ir vertas išsamesnio tyrinėjimo. Tačiau biografas, kurio domėjimosi sritis, kaip jau minėjom, labai suvaržyta, turi pasitenkinti paprastu teiginiu: trisdešimties metų sulaukusiam vyrui - kaip tik toks dabar buvo Orlandas, - mąstant laikas neapsakomai prailgsta; o ką nors veikiant be saiko sutrumpėja. Taigi Orlandas davinėjo įsakymus ir tvarkė milžiniško dvaro reikalus žaibiškai; bet vos atsidurdavo vienas ant kalvos po ąžuolu, sekundės pradėdavo apvalėti, brinkti ir atrodydavo, kad niekada nenukris. Be to, jos pritvinkdavo keisčiausių dalykų. Orlandas ne tik pasijusdavo kaktomuša susidūręs su painiausiais, išmintingiausius žmones kankinančiais klausimais, tokiais kaip - Kas yra meilė? Arba kas yra draugystė? Kas yra tiesa? - bet ir pats imdavo narplioti juos, o visa praeitis, atrodžiusi be galo ilga ir įvairi, įsiskverbdavo į krintančią sekundę, dar dešimt kartų ją padidindavo nuspalvindama visais vaivorykštės atspalviais ir pripildydama begalinės visatos nuotrupų ir nuolėkų.
Šitaip mąstydamas (ar kaip kitaip šį veiksmą pavadintume), Orlandas praleido ne vieną savo gyvenimo mėnesį ir ne vienus metus. Visiškai neperdėsim sakydami, kad jis išeidavo po pusryčių būdamas trisdešimtmetis, o ateidavo pietauti mažiausiai penkiasdešimties. Kartais kelios savaitės pasendindavo jį visu šimtmečiu, o kartais - ne daugiau kaip trimis sekundėmis. Apskritai, užduotis išmatuoti žmogaus gyvenimą (apie gyvūnų gyvenimą verčiau nešnekėsim) pranoksta mūsų galias, nes, vos pasakome, jog tai truko amžius, mums primenama, jog neprireikė nė tiek laiko, kiek rožės lapui nukristi ant žemės. Kadangi dvi jėgos - laikinumas ir amžinybė - pakaitomis, o kad būtų painiau, tuo pat metu valdo kvailas mūsų smegenines, Orlandas kartais paklusdavo dievybei dramblio kojomis, o kartais - uodo sparnais. Jam atrodė, kad gyvenimas beribis. Net jei taip, skriejo jis žaibiškai. Ir vis dėlto, kai ištįsdavo į begalybę, kai akimirkos brinkte išbrinkdavo ir jam atrodydavo, kad klaikina vienut vienutėlis beribės amžinybės plynėmis, nebuvo laiko lyginti ir šifruoti tų gausiai pastabomis išmargintų pergamento ritinių, kuriuos trisdešimt tarp vyrų ir moterų praleistų metų standžiai susuko jo širdyje ir galvoje. Gerokai anksčiau, nei liovėsi mąstęs apie meilę (per tą laiką ąžuolas bent dešimt kartų sulapojo ir vėl numetė lapus), garbės troškimas išstūmė ją iš akiračio, ir jos vietą užėmė draugystė arba literatūra. Ir kadangi nebuvo atsakyta į pirmą klausimą - Kas yra meilė? - dėl menkiausios arba išvis be jokios dingsties jis grįždavo ir nubrukdavo knygas arba metaforas, arba "Dėl ko mes gyvename?" - į pašalį, kur jie laukdavo progos vėl įsiveržti. Visa tai truko tuo ilgiau, nes buvo gausiai iliustruota ne tik paveikslais, - kaip tas, vaizduojantis senąją karalienę Elžbietą, gulinčią ant gobelenu apmuštos sofos, išsipuošusią rožinės spalvos brokatais, su dramblio kaulo tabakine rankoje ir kardu auksine rankena prie šalies, - bet ir kvapais - ji buvo stipriai išsikvepinusi - ir garsais; tą žiemos dieną Ričmondo parke maurojo elniai. Taigi mintis apie meilę būdavo gausiai inkrustuota sniegu ir žiema; degančių rastų liepsnojimu; rusėmis, auksiniais kardais ir elnių maurojimu; senojo karaliaus Jokūbo jausmingais tauškalais, fejerverkais ir lobių maišais Elžbietos burlaivių triumuose. Vos Orlandui pabandžius ištraukti iš atminties kurį nors vieną dalyką, paaiškėdavo, kad jį apsunkina kiti dalykai, panašiai kaip stiklo gabalas, metus pagulėjęs jūros dugne, apauga kaulais ir laumžirgiais, monetomis ir paskendusių moterų garbanomis.
- Kad tave ugnis, dar viena metafora! - sušukdavo Orlandas (o tai bylojo apie pakriką, aplinkkeliais besibraunantį jo protą ir paaiškina, kodėl ąžuolas dažniausiai sužydėdavo ir nuvysdavo, kol jis prieidavo prie kokios nors išvados apie meilę).
- Ir koks jos tikslas? - klausdavo jis savęs. - Ir kodėl nepasakius paprastai, bet žodingai… - Tada jis imdavo ištisą pusę valandos, o gal net dvejus ir pusę metų, svarstyti, kaip paprastai, bet žodingai išreikšti, kas yra meilė.
- Ši stiliaus priemonė akivaizdžiai melaginga, - įrodinėjo jis, - nes joks laumžirgis, - nebent kokiomis išskirtinėmis aplinkybėmis, - negalėtų gyventi jūros dugne. Ir jeigu literatūra nėra tiesos Sužadėtinė ir Sugulovė, tai kas ji tada? Mat jį dievai! - sušuko jis. - Kam sakyti Sugulovė, jeigu jau pasakei Sužadėtinė? Kodėl nepasakius paprastai, ką turi galvoje, ir baigta?
Tada jis pabandė sakyti, kad žolė žalia, o dangus mėlynas ir taip suminkštinti griežtą poezijos dvasią, kurios, nors ir kaip atitolęs, negalėjo liautis garbinęs.
- Dangus mėlynas, - ištarė jis, - žolė žalia.
Pakėlęs akis pamatė, kad, visiškai priešingai, dangus - kaip šydai, slystantys nuo tūkstančių madonų plaukų; o žolė greitai bėga ir juosvėja kaip pulkas merginų, besigelbstinčių nuo glamonių gauruotų satyrų iš užkerėtų girių.
- Kaip kažin ką, - tarė Orlandas (įgijęs blogą įprotį šnekėti balsu), nemanau, jog kažkuris pasakymas artimesnis tiesai. Abu visiškai klaidingi.
Ir, netekęs vilties įminti mįslę, kas yra poezija ir kas tiesa, jis labai nusiminė.
Witold Gombrowicz
Ferdydurkė
Iš lenkų kalbos vertė Irena Aleksaitė
Romano ištrauka
4 skyrius
"FILIDORO, PAMUŠTO VAIKU" PRATARMĖ
Prieš toliau pasakodamas tuos tikroviškus prisiminimus, šiame skyriuje noriu nukrypti ir pateikti jums pasakojimą, kuris vadinasi "Filidoras, pamuštas vaiku". Matėte, kaip piktybiškai didaktiškasis Pimka mane suvaikino; matėte idealistinius mūsų inteligentiško jaunimo užkaborius, gyvenimo negalėjimą, disproporcijos neviltį, dirbtinumo širdgėlą, nuobodulio niūrumą, fikcijos juokingumą, anachronizmo kančią, užpakalio, veido ir kitų kūno dalių šėlą. Girdėjote prasčiokiškus žodžius, žodžius, žodžius, kovojančius su kilniais žodžiais ir dar kitus žodžius, tokius pat nesvarbius, kuriuos per pamokas sako mokytojai, - ir buvote nebylūs liudininkai, kaip kalba, sudėta  iš nesvarbių žodžių, baigėsi bjauriai keista grimasa. Šitaip nuo pat jaunystės žmogų įtraukia frazė ir grimasa. Štai kokioje kalvėje nukalama mūsų branda. Po valandėlės pamatysite kitą tikrovę, kitą dvikovą - mirtiną profesorių G. L. Filidoro iš Leido ir Momseno iš Kolombo (turinčio garbingą "Antifilidoro" pravardę) kovą. Ten irgi pasirodo žodžiai, taip pat atskiros kūno dalys, tačiau neverta ieškoti tų dviejų dabartinės visumos dalių sąsajų; ir neteisus būtų tasai, kuris manytų, jog įtraukdamas į savo kūrinį pasakojimą "Filidoras, pamuštas vaiku", turėjau tikslą tiesiog tam tikru būdu užpildyti tuščius popieriaus lapus, troškau ši\ek tiek sumažinti daugybę prieš mane gulinčių baltų popieriaus lapų.
Bet jeigu specialūs žinovai ir tyrinėtojai, jeigu užpakalio konstravimo konstrukcinių klaidų paieškos meno kūrinyje būdu specialistai padarytų man priekaištą, kad - jų manymu - noras užpildyti tuščią vietą yra asmeninis ir nepakankamas reikalas ir nedera į meno kūrinį sukišti viską, ką kada nors esi parašęs, aš atsakyčiau, kad, mano kukliu įsitikinimu, atskiros kūno dalys ir žodžiai sudaro pakankamą konstrukcinį estetiškai menišką ryšį. Ir įrodyčiau, kad mano konstrukcija visumos ir logikos požiūriu nenusileidžia tiksliausioms ir logiškiausioms konstrukcijoms. Žiūrėkite - pagrindinė kūno dalis, geras, įprastas užpakalis yra pagrindas, juk veiksmas prasideda nuo užpakalio. Nuo užpakalio, kaip nuo seno kelmo, šakojasi kitos dalys - kojų pirštas, akys, dantys, ausys, be to, vienos dalys rafinuotai ir meniškai persikūnydamos nejučiomis pereina į kitas dalis. O žmogaus veidas, taip pat dar vadinamas snukiu, marmūze, terle, yra karūna, medžio vainikas, kuris atskiromis dalimis išauga iš užpakalio kelmo; tas snukis užbaigia ciklą, kurį pradėjo užpakalis. Priėjus iki snukio, kas man belieka - tik grįžti prie atskirų dalių, kad per jas vėl prieičiau prie užpakalio - ir būtent tam skirta novelė apie Filidorą. "Filidoras" yra konstrukcijos atsikartojimas, pasažas arba, tiksliau pasakius, - koda, trelė, nors veikiau susisukimas, žarnų susisukimas, be kurio niekad nebūčiau priėjęs iki kairės šlaunies. Argi tai ne geležinis konstrukcijos skeletas? Argi to nepakanka, norint patenkinti rafinuotai išspecializuotus reikalavimus? O ką jau kalbėti apie gilesnį atskirų dalių sąsajų, įvairių perėjimų nuo piršto iki dantų, mistinių kai kurių mėgstamų dalių reikšmių, toliau - atskirų sąnarių, dalių visumos, taip pat visų dalių prasmės tyrinėjimą? Duodu žodį, kad ši konstrukcija yra neįkainojama vietai užpildyti, kruopščiais jos tyrimais galima užpildyti tris šimtus tomų, užimant vis daugiau vietos ir užimant vis aukštesnę vietą, vis patogiau ir plačiau atsisėdant savo vietoje. O ar mėgstate saulei leidžiantis leisti muilo burbulus virš ežero vandens, kai karpiai šokinėja iš vandens ir žvejys tylomis  s ė d i, nenuleisdamas akių nuo veidrodinio vandens paviršiaus?
Ir siūlau jums savo intensyvinimo kartojimo būdu metodą, kurio esmė ta, jog nuolat kartodamas tam tikrus žodžius, frazes, situacijas, taip pat dalis, suintensyvinu jas, tuo pat metu stiprindamas beveik iki maniakiškos ribos stiliaus vientisumo įspūdį. Kartojant, tik nuolatos kartojant lengviausiai sukuriama mitologija! Vis dėlto atkreipkite dėmesį, kad tokia dalinė konstrukcija yra ne šiaip konstrukcija, o, tiesą sakant, ištisa filosofija, kurią čia pateikiu daininga ir lengva nerūpestingo feljetono forma. Pasakykite man, kaip, jūsų nuomone, yra iš tikrųjų - ar skaitytojas neasimiliuoja dalių tik ir vien tik iš dalies? Jis skaito dalį arba gabalą, paskui nustoja, kad po kurio laiko perskaitytų kitą dalį, ir dažnai nutinka taip, kad jis pradeda skaityti iš vidurio arba nuo galo ir eina atgal, tai yra į pradžią. Būna, kad perskaito porą gabalų ir numeta - ir ne dėl to, kad jam neįdomu, o todėl kad susidomėjo kuo nors kitu. O jeigu ir perskaitytų viską - ar manote, kad apims žvilgsniu ir suvoks atskirų dalių santykį ir harmoniją, jeigu to jam neišaiškins specialistas? Vadinasi, autorius metų metus vargsta, kerpa, užlenkia, ardo, lopo, prakaituoja ir kamuojasi tam, kad specialistas pasakytų skaitytojui, jog tai gera konstrukcija? Eikime dar toliau, toliau, į kasdienės privačios patirties teritoriją! Ar koks nors telefono skambutis arba kokia nors musė neatitrauks jo nuo lektūros kaip tik toje vietoje, kurioje visos atskiros dalys sueina į dramatiško sprendimo vienovę? O jeigu dar blogiau - tarkim, kaip tik tą valandėlę į kambarį įeina skaitytojo brolis ir ką nors pasako? Kilnus rašytojo triūsas nueina perniek dėl brolio, musės arba telefono skambučio - fui, negeros musytės, kodėl grystate žmonėms, kurie jau prarado uodegas ir neturi kuo jūsų nuvaikyti? Be to, pagalvokite, ar tasai jūsų kūrinys, vienintelis, išskirtinis ir nudailintas, nėra tik dalis kitų trisdešimties tūkstančių kūrinių, tokių pat vienintelių, gimstančių pagal taisyklę - kasmet po pranašą? Siaubingos dalys! Taigi konstruojame visumą, kad dalelė skaitytojų dalies įsiurbtų dalelę kūrinio dalies, ir tai tik iš dalies?
Kalbant šia tema, sunku nejuokauti, pokštai šokte nušoka nuo liežuvio. Juk jau seniai išmokome juokais nuleisti pernelyg piktus juokus. Ar kada nors atsiras rimtumo genijus, kuris pažvelgs iš arti į tikroviškus gyvenimo mažmožius, o pažvelgęs neprapliups bukai kikenti? Kieno didumas galų gale įveiks mažybiškumą? Ak, tu mano tone, lengvo feljetono tone! Bet nevalia pamiršti (kad dalies pergalės taurė būtų išlenkta iki galo), kad tie konstrukcijos kanonai ir taisyklės, kurioms vergiškai pasiduodame, irgi yra tik dalies, ir tai nedidelės, kūrinys. Nedidelė pasaulio dalis, siauras specialistų ir estetų ratelis, pasaulėlis ne didesnis už mažąjį pirštelį, kuris visas visutėlis sutilptų vienoje kavinėje, ir toliau nesėdi sudėjęs rankų - kurpia vis rafinuotesnius postulatus. Ir dar blogiau - jų supratimas ir skonis nėra iš tikro skonis, ne, jūsų konstrukcija jiems patinka tik iš dalies, kur kas didesnę patikimo dalį sudaro tai, kad jie išmano konstrukciją. Tad kodėl kūrėjas stengiasi pademonstruoti sugebėjimą konstruoti - negi tik tam, kad žinovas galėtų pademonstruoti tą dalyką žinąs? Tyliau, cit, misterija: štai penkiasdešimties metų kūrėjas kuria klūpodamas prieš meno altorių, jo galva sklidina minčių apie šedevrą, harmoniją, dvasią ir pergalę, štai žinovas žino, gilia studija gilindamas kūrėjo kūrinį, paskui kūrinys eina į pasaulį pas skaitytoją - ir tai, kas buvo pradėta su tikra ir visiška kančia, būna priimta mažomis dalimis, tarp telefono skambučio ir kotleto. Čia rašytojas siela, širdimi, menu, triūsu, kančia teikia peno, o čia skaitytojas visai nenori, o jeigu ir užsimano, tai tik iš nuobodulio, kol nesuskambėjo telefonas. Jus žudo smulkios gyvenimo realijos. Esate tarsi žmogus, kuris iškvietė slibiną į kovą, tačiau išsigąsta kambarinio šunelio kiauksėjimo.
O toliau, klausiu (kad dar gurkšnelį patraukčiau iš dalelės taurės), ar - jūsų nuomone - kūrinys, sukonstruotas pagal visus kanonus, išreiškia visumą, ar tik dalį? Cha! Argi bet kuri forma nesikliauja išbraukymu, argi konstrukcija nėra susiaurinimas, argi frazė gali atspindėti ką nors daugiau, negu realybės dalį? Visa kita yra tylėjimas. Galų gale ar mes sukuriame formą, ar ji sukuria mus? Mums atrodo, kad konstruojame, - bet tai tik mūsų noras, lygiai taip pat konstrukcija konstruoja mus. Tai, ką parašei, diktuoja tau tolesnį siužetą, kūrinys gimsta ne iš tavęs, norėjai parašyti viena, o tau pasirašė visiškai kitoks dalykas. Dalys linksta į visumą, kiekviena dalis taikosi prie visumos paslapčia, trokšta suapvalinimo, ieško papildymo, dairosi panašių į save dalių. Mūsų protas drumstame reiškinių vandenyne sužvejoja kokią nors dalį, tarkime, ausį arba koją, pradėjus rašyti po plunksna pasipina mums ausis arba koja ir paskui jau nebegalime atsikratyti tos dalies, toliau rašome taikydamiesi prie jos, ji mums diktuoja visas kitas dalis. Aplink dalis vyniojamės tarsi gebenė apie ąžuolą, pradžia organizuoja pabaigą, o pabaiga - pradžią, tuo tarpu vidurys susikuria tarp pradžios ir pabaigos. Žmogaus sielą ženklina absoliutus visumos negalėjimas. O ką turėtume daryti su tokia dalimi, kuri gimė nepanaši į mus, tarsi tūkstančiai nesutramdomų, ugningų eržilų lankėsi mūsų kūdikio motinos patale - cha, vien tik gelbėdami tėvystės garbę turime iš visų moralinių jėgų stengtis supanašėti su savo kūriniu, jeigu jau jis nenori būti panašus į mus. Ak, ak, prisimenu, prieš daugelį metų pažinojau rašytoją, kuriam rašytojo karjeros pradžioje pasirašė didvyriška knyga. Jis visiškai atsitiktinai nuo pirmų žodžių užgavo didvyriškumo klavišus, nors lygiai sėkmingai galėjo išgauti skeptiškumo arba lyriškumo toną - tačiau pirmieji sakiniai pasitaikė didvyriški, todėl, galvodamas apie konstrukcijos harmoniją, negalėjo nestiprinti ir nedidinti didvyriškumo iki pat galo. Ir tol jį apvalino, dailino ir tobulino, taisė ir taikė pradžią prie pabaigos, pabaigą prie pradžios, kol galop gimė kūrinys, tarsi gyvas ir kupinas giliausio įsitikinimo. Ką tada jis turėjo padaryti su savo giliausiu įsitikinimu? Ar galima giliausio įsitikinimo išsižadėti? Ar kūrėjas, atsakingas už žodį, gali prisipažinti, kad jam taip netyčia taip didvyriškai pasirašė ir tiesiog taip didvyriškai išėjo, kad jo giliausias įsitikinimas nėra jo įsitikinimas, o tik iš išorės kažkaip lindo, įlindo, užlindo ir sulindo? Jokiu būdu! - nes tokie mažmožiai, kaip įlindo, pasitaikė ar sulindo, nedera prie aukštojo kultūringo stiliaus, daugių daugiausia gali būti žaismingo, neįpareigojančio ir dailaus feljetono pakaitalas. Veltui nelaimingasis didvyris gėdijosi ir slapstėsi, ir bandė ištrūkti iš dalies, dalis, sykį nutvėrusi, nenorėjo paleisti, tad jam teko prisitaikyti prie savo dalies. Ir tol tinkinosi prie dalies, kol galop rašytojo karjeros pabaigoje buvo lygiai toks, kaip ji, ir didvyriškas - savo didvyriškumo paliegėlis. Ir tik kaip ugnies vengė savo brendimo laikotarpio kolegų ir bičiulių, nes tie negalėjo nesistebėti visuma, kuri taip tiksliai prisitaikė prie dalies. Ir sakė jam:
- Ei, Boliau! Ar prisimeni tą nagą... tą nagą... Boliau, Boliau, Boleli, ar prisimeni nagą žalioje lankoje? Nagą? Nagas, Boliau, kur nagas?
Laikyti save, be jokių skrupulų ir gailesčio, tuo, kuris egzistuoja, kažkaip, nesvarbu kaip, jokio pedantiškumo, tuo, kurio istorija akimirką norėjo būti šita istorija. Dar geriau, suteikti sau kūną. O dar geriau, suteikti sau teisę į protą. Nepasismaugiant kalbėti apie savo pasaulį, dar vadinamą vidiniu pasauliu. Dėl nieko nebeabejoti. Nieko nebeieškoti. Pasinaudoti naujut naujutėlaite siela, tankiu, kad pasinertum, vieninteliu įmanomu pasinėrimu, vidun. Galiausiai, trumpai tariant, priėmus šiuos sprendimus, ir dar kitus, tęsti viską ramiai, kaip ir anksčiau. O vis dėlto kažkas pasikeitė. Nuo tada nė žodžio apie Mahudą, apie Vormą, ak taip, pamiršau, kalbėti apie laiką, nekrūpčiojant, o dar ketinu, pasitelkęs savaime suprantamą minčių asociaciją, pasinaudoti erdve, taip atsainiai, lyg ji nebūtų užkimšta iš visų pusių vos už kelių colių, tai jau visiškai neblogai, tie keli coliai suteikia man erdvės, argi ne taip, jie suteikia man erdvės, kur galiu iškišti liežuvį, pabūti iškišęs, paskui vėl iškišti. Kai pagalvoju apie tai, kitaip tariant, ne, nieko nepasakiau, kai pagalvoju apie tai, apie laiką, kurį aš praradau drauge su tais pjuvenų ryšuliais, pradedant Merfiu, kuris nebuvo pirmas, kai turėjau save namuose, po ranka, svirduliuojantį nuo savo paties odos ir kaulų, tikrų, naštos, dvesiantį nuo vienatvės ir užmaršties taip, kad net suabejojau savo buvimu, ir net dabar, šiandien, netikiu juo nė sekundę ir, kai kalbu, turiu paklausti: Kas čia kalba, ir paieškoti, o kai ieškau: Kas čia ieško, ir ieškoti, ir taip toliau, ir lygiai taip yra su visais kitais dalykais, kurie man nutinka ir kuriems reikia ką nors surasti, nes dalykams, kurie nutinka, reikia ko nors, kam jie galėtų nutikti, ir reikia, kad kas nors juos nutrauktų. Bet Merfiui ir kitiems, o galiausiai tiems dviem mūsų šaunuoliams nepavyko nutraukti tų man nutikdavusių dalykų, jiems irgi nieko negalėjo nutikti, nieko tokio, kas nutikdavo man, lygiai kaip nieko kito, nieko kito nėra, nebeapgaudinėkim savęs žodžiais, tėra tik man nutinkantys dalykai, pavyzdžiui, klausymasis, kalbėjimas, ieškojimas, kurie negali man nutikti, kurie klajoja aplink mane it kokie besikamuojantys kūnai, besikamuojantys noru įsitvirtinti, besikamuojantys noru sustoti, ne, kaip kokios hienos, staugiančios ir plyštančios juoku, irgi ne, bala nematė, aš užtrenkiau prieš juos duris, esu čia niekuo dėtas, mano durys jiems uždarytos, ko gero, tai ir yra tyla, ramybė - atidaryti savo duris ir leistis suryjamam, jie liautųs loję ir pultų ėsti, tie snukiai, kur loja: Atidarykite, atidarykite, jums nieko nenutiks, pamatysite. Kaip smagu atsigręžti atgalios, tos ilgos kelionės horizonto link be burės, tarp dviejų panėrimų, tai, garbės žodis, malonumas negalėti paskęsti tokiomis sąlygomis. Taip, bet štai aš jau toli nuo savo durų, toli nuo savo sienų, reikėtų pažadinti raktininką, be abejonės, toks yra, ir dar toli nuo savo žodžių, sugrįžkim ten, jo nebėra ten, kur, regis, jį mačiau, keistas tas kieto ir skysto mišinys, jau nebe tas, gal aš suklydau dėl tos vietos, taip, tai ta pati vieta, ji dar ten pat, toje pačioje vietoje, gaila, norėčiau ją prarasti, norėčiau prarasti save, kaip kitados, tais laikais, kai turėjau vaizduotę, užsimerkti ir atsidurti miške arba ant jūros kranto, arba mieste, kur nieko nepažįstu, naktis, visi jau grįžę namo, aš vaikštau gatvėmis, veriu jas vieną ant kitos, tai mano jaunystės miestas, aš ieškau savo motinos, kad ją užmuščiau, reikėjo pagalvoti apie tai anksčiau, prieš gimstant, lyja, man gera, aš einu gatvės viduriu, žirglioju, nusukdamas į šalį, dabar jau viskas baigta, užsimerkęs regiu tą patį, ką atviromis akimis, kitaip tariant, palaukite, tuoj pasakysiu, tuoj pamėginsiu pasakyti, man įdomu, kas tai galėtų būti, tai, ką matau atsimerkęs, užsimerkęs, nieko, aš nieko nebematau, še tau, kaip apmaudu, tikėjausi ko nors geriau, štai ką reiškia nesugebėti prarasti save, klausiu savęs, ar tai ir reiškia nesugebėti prarasti save, kai nieko nematai, kad ir kurion pusėn žvairuotum, nei kada, aklas, nematai to mažyčio padaro, kaskart skirtingais apdarais, vis zujančio pirmyn atgal, iš šešėlio į šviesą, kuris vis neriasi iš kailio, ieško, kaip likti tarp gyvųjų, pabėgti, ar uždarytas žiūri pro langą į vis besikeičiantį dangų, būtent, nesugebėti prarasti save, nežinau, ką matydavau tais senais laikais, kai rizikuodavau mestelti skubrų žvilgsnį, nežinau, nebeprisimenu. Šiaip ar taip štai čia aš, turintis akis, kurias atmerkiu ir užmerkiu, dvi, tikriausiai mėlynas, žinodamas, jog tai beprasmiška, nes dar turiu ir galvą, dabar, kur telpa įvairiausi žinomi dalykai, argi kalbu apie save, ar tai įmanoma, aišku, kad ne, štai dar vienas dalykas, kurį žinau, apie save kalbėsiu tuomet, kai jau nebekalbėsiu. Beje, nėra svarbu kalbėti apie mane, svarbu išvis kalbėti, svarbu išvis nebekalbėti, ta šiokia tokia painiava, man regis, pranašauja gera, reikės dar rasti pavadinimą tam paskutiniam pakaitalui, kurio galva plyšte plyšta nuo tų niekingų įsitikinimų ir tos jo lėlės akys, vėliau, vėliau, iš pradžių reikia jį kuo smulkiausiai aprašyti ir pamatyti, ką jis geba, iš kur jis atsirado, labai svarbu ir, kur jis grįžta, na, žinoma, į savo galvą, juk neketinam vėl įpulti į šelmių romano žanrą, paragavę Mahudo ir visokių kitokių Vormų. Dabar iš tuščio į kiaurą pilstau aš, persekiotojai išvyko, aš - šeimininkas laive, po žiurkių, aš nebešliaužioju tarp suolų, mėnesienoje, vėzdų šešėlyje, keistas tas kieto ir skysto mišinys, dabar tik dar truputis oro - ir visos stichijos bus krūvoj, ne, pamiršau ugnį, vis dėlto keistas pragaras, o gal tai rojus, gal tai žemė, gal tai kokio nors požeminio ežero krantai, ši\ek tiek kvėpuoji, vis dėlto kvėpuoji, nors nesu tikras, nieko nematyti, nieko negirdėti, girdėti tik ilgas negyvo vandens ir purvo pasibučiavimas, tenai viršuj, už kokių dvidešimties sieksnių, žmonės zuja pirmyn atgal, tu juos sapnuoji, tavo ilgam sapne yra vietos ir nubudimams, klausi savęs, iš kur visa šitai žinai, net matai žolę, priešaušrio žolę, melsvoką nuo rasos, ne tokios jau tos mano akys blogos, jos ne mano, su manosiomis viskas baigta, jos net nebeverkia, tik atsimerkia ir užsimerkia iš įpročio, ketvirtis valandos atsimerkusios, ketvirtis valandos užsimerkusios, kaip tos pelėdos užtvertoje Betersi parko grotoje, Betersi parkas, tai man kažin ką primena, ak, laidotuves, vadinasi, aš niekada nesiliausiu geidęs gyventi. Ne, ne, ne, ir ne galva, tik jau ne galva, savo galvoje jis irgi niekur nenueina, aš mėginau. Pririštas prie stulpo, užrištomis akimis, prikimštas iki pat ryklės, kvėpuoji grynu oru, po guobomis in se, cituodamas Šelį, nejautrus strėlėms. Taip, galva, tačiau tvirta, tvirtas kaulas, kuriame esi įstrigęs, tarsi kokia fosilija uoloje. Gal vis dėlto tai aš. Šiaip ar taip, tęsti nebegalėsiu. Nors privalau tęsti. Taigi tęsiu. Oro, oro, ieškosiu oro, oro laike, laiko oro, erdvėje, savo galvoje, būtent šitaip galėsiu tęsti. Nesvarbu, balsas ščiūva, tai pirmas kartas, ne, man šitai jau pažįstama, jis buvo net nutilęs, dažnai, va šitaip tai baigsis dar kartą, aš nutilsiu, pritrūkęs oro, paskui jo vėl priplūs ir aš pradėsiu iš naujo. Mano balsas. Balsas. Taip, girdžiu jį silpniau. Pažįstamas jausmas. Jis liausis. Aš jo nebegirdėsiu. Nutilsiu. Nebegirdėti to balso, būtent šitai aš vadinu nutilti. Kitaip tariant, aš vis dar jį girdėsiu, jeigu gerai įsiklausysiu. Gerai įsiklausysiu. Gerai įsiklausyti, štai ką aš vadinu nutilti. Aš jį tebegirdėsiu, sutraukytą, nusilpusį, nesuprantamą, gerai įsiklausęs. Tebegirdėti jį, nesuprantant, ką jis sako, štai ką aš vadinu nutilti. Paskui jis užsiplieks, kaip atsigaunanti ugnis, kaip gęstanti ugnis, man tai paaiškino Mahudas, ir aš išnirsiu iš tylos. Per daug blogai girdėti, kad galėčiau kalbėti, štai kas yra mano tyla. Kitaip tariant, aš visada kalbu, bet kartais perdėm tyliai, per toli nuo savęs, per toli savyje, kad pats save girdėčiau, ne, aš girdžiu, kad suprasčiau. Nepasakyčiau, kad visad suprantu. Jis nutolsta, grįžta prie durų, aš tuoj nutilsiu, tai bus tyla, aš klausysiuos, tai blogiau nei kalbėti, blogiau nei kančia, ne, ne blogiau, tas pats. Nebent šįkart tai bus tikra tyla, toji, kurios man nebereikės nutraukti, kurioje man nebereikės įsiklausyti, kurioje galėsiu seilėtis kampe, galva bus jau išsikrausčiusi, liežuvis nebegyvas, toji tyla, kurią stengiausi laimėti, kurią maniau galėsiąs laimėti. To nesitikiu. Aš išsijungsiu, kitaip tariant atrodysiu lyg išsijungiau, tai bus kaip visa kita. Tarsi kas nors žiūrėtų į mane! Tarsi tai būčiau aš! Tai bus toji pati tyla, kaip ir visuomet, persmelkta nevykusių kuždesių, kvapo gaudymo, nesuprantamų dejonių, kurias gali supainioti su juoku, trumpų rimties akimirkų, lyg kas nors būtų per anksti palaidotas. Visa tai truks tiek, kiek truks. Paskui pradėsiu iš naujo, atgimsiu. Štai ką laimėjau už visus savo vargus. Nebent šįkart tai bus galiausiai tikra tyla. Gal aš jau pasakiau tai, ką reikėjo pasakyti, tai, kas man duoda teisę nutilti, nebesiklausyti, nebegirdėti, pačiam to nežinant. Aš jau klausausi, aš jau pamažėle nutylu. Kitąsyk taip nevargsiu, papasakosiu seną Mahudo istoriją, nesvarbu kurią, jos visos vienodos, nesivargindamas, nebežiūrėdamas savęs, žinosiu: kad ir ką pasakyčiau, rezultatas vis viena bus tas pats, aš niekada nenutilsiu, niekada neturėsiu ramybės. Nebent tik pamėginčiau dar kartą, paskutinį, pasakyti tai, ką reikia pasakyti, apie save, jaučiu, kad tai bus apie save, matyt, čia ir yra mano klaida, kad nebereiktų nieko daugiau sakyti, klausytis, prieš numirštant. Jis vėlei pasigirdo. Džiaugiuosi. Skubinai pamėginsiu vėl. Ką pamėginsiu. Nežinau. Tęsti. Dabar čia - nė gyvos dvasios. Štai kur gera tąsa. Nė gyvos dvasios, keblu, jeigu turėčiau atmintį, gal ir žinočiau, jog tai - pabaigos ženklas, gal deramos, paskutinės pauzės ženklas, nebeturėti jokio žmogaus, jokio, apie kurį galėtum kalbėti, jokio, kuris kalbėtų su tavim, tad gautum pasakyti: Tai aš susikūriau sau šitokį gyvenimą, tai aš pasakoju sau apie save. Paskui tau ima trūkti oro, taip prasideda galas, nuščiūvi, tai jau galas, anaiptol, pradedi iš naujo, pamiršai, čia kažkas yra, kažkas, kas kalba su tavimi, apie tave, apie save, paskui dar ir antras, paskui net trys vienu metu, šitie skaičiai tik nuorodai, visi vienu metu, jie kalba su tavimi, apie tave, apie save, man reikia tik klausytis, paskui jie išeina, vienas paskui kitą, nutyla, vienas paskui kitą, o balsas tęsia, tai ne jų balsas, jų niekada čia nebuvo, čia niekada nieko nebuvo, nieko, išskyrus tave, niekada nieko kito, tik tu, tu, kalbantis apie save, dūstantis, tai jau beveik galas, liaujiesi kvėpavęs, tai galas, anaiptol, girdžiu save šaukiant, ir vėl viskas prasideda iš naujo, tikriausiai viskas būtų vykę šitaip, jeigu būčiau turėjęs atmintį. O jeigu būtų daiktų, koks nors daiktas kur nors, koks nors gamtos lopelis, apie kurį galėtum pakalbėti, gal susitaikytum su tuo, kad nebeturi jokio žmogaus, kad esi kalbantysis, jeigu kur nors būtų koks daiktas, apie kurį galėtum pakalbėti, netgi jo nematydamas, net nežinomas kas tai per daiktas, tik jausdamas jį čia, su savimi, kažkur, gal įgautum drąsos netylėti, ne, drąsos reikia turėti norint nutilti, nes būsi nubaustas, būsi nubaustas už tai, kad nutilai, ir vis dėlto gali tiktai nutilti ir būti nubaustas už tai, kad nutilai, ir būti nubaustas už tai, kad buvai nubaustas, nes viską pradedi iš naujo, pradedi dusti, o kad būtų nors daiktas, bet kur tau, jo nėra, tai jie išeidami išsinešė daiktus, jie išsinešė gamtą, niekada nebuvo jokio žmogaus, niekada nebuvo nieko, nieko, tik aš, kalbantis sau apie save, neįmanoma liautis kalbėjus, neįmanoma tęsti, bet tęsti privalau, taigi tęsiu, be niekieno ir nieko pagalbos, tik pats, tik savo nuosavu balsu, kitaip tariant, liausiuos kalbėjęs, baigsiu, tai jau galas, galo pradžia, ir jis nebus vienintelis, kas čia, kažin kokia maža skylutė, nusileidi į ją, tai tyla, blogiau nei triukšmas, klausaisi, tai blogiau nei kalbėti, ne blogiau, ne blogiau, klausaisi sunerimęs, gal jie mane pamiršo, ne, šaukia, šaukia mane, iššliaužiu vėl, kas čia, maža skylutė, dykumoje. Blogiausia yra galas, ne, blogiausia yra pradžia, paskui vidurys, paskui galas, galiausiai blogiausia yra galas, tas balsas, kuris, kiekviena akimirka yra blogiausia, visa tai vyksta laike, sekundės slenka, viena po kitos, trūkčiodamos, netolygiai, jos neslenka, jos nepraslenka pro šalį, jos atsiranda, bum, paf, bum, paf, vėl įstumia tave vidun, atšoka, nebejuda, ir jau nebežinai, ką sakyti, kalbi apie laiką, apie sekundes, yra žmonių, kurie jas deda vienas prie kitos, kad sudėtų iš jų gyvenimą, aš šitaip negaliu, kiekviena jų yra pirma, ne, antra arba trečia, turiu tris sekundes, ir tai ne kasdien.
Administracinių teisės pažeidimų kodeksas
LIETUVOS RESPUBLIKOS
ADMINISTRACINIŲ TEISĖS PAŽEIDIMŲ KODEKSAS
I SKYRIUS
BENDRIEJI NUOSTATAI
Pirmasis skirsnis
BENDRIEJI NUOSTATAI
1 straipsnis. Lietuvos Respublikos įstatymų dėl administracinės teisės pažeidimų uždaviniai
Lietuvos Respublikos įstatymų dėl administracinių teisės pažeidimų uždavinys yra saugoti Lietuvos Respublikos visuomeninę santvarką, nuosavybę, socialines ekonomines, politines ir asmenines piliečių teises bei laisves, taip pat įmonių, įstaigų ir organizacijų teises bei teisėtus interesus, nustatytą valdymo tvarką, valstybinę ir viešąją tvarką, stiprinti teisėtumą, užkirsti kelią teisės pažeidimams, auklėti piliečius, kad jie tiksliai ir nenukrypdami laikytųsi Lietuvos Respublikos Konstitucijos bei kitų įstatymų, gerbtų kitų piliečių teises, garbę ir orumą, sąžiningai vykdytų savo pareigas, jaustų atsakomybę visuomenei.
Pastaba. Šiame kodekse vartojama piliečio sąvoka yra tolygi fizinio asmens sąvokai, t. y. ji apima ne tik Lietuvos Respublikos piliečius, bet ir užsienio valstybių piliečius bei asmenis be pilietybės.
Straipsnio pakeitimai:
2 straipsnis.Lietuvos Respublikos įstatymai dėl administracinių teisės pažeidimų
Lietuvos Respublikos įstatymai dėl administracinių teisės pažeidimų yra šis kodeksas ir kiti Lietuvos Respublikos įstatymai dėl administracinių teisės pažeidimų.
Lietuvos Respublikos įstatymai dėl administracinių teisės pažeidimų, kol jie nustatyta tvarka neįtraukti į šį kodeksą, Lietuvos Respublikos teritorijoje taikomi tiesiogiai.
3 straipsnis. Panaikintas
5 straipsnis. Savivaldybių tarybų įgaliojimai priimti sprendimus ir savivaldybių
administracijų direktorių įgaliojimai leisti įsakymus, už kurių pažeidimą
numatoma administracinė atsakomybė
Savivaldybių tarybos turi teisę priimti sprendimus, o savivaldybių administracijų direktoriai turi teisę leisti įsakymus kovos su stichinėmis nelaimėmis klausimais, numatančius administracinę atsakomybę už jų pažeidimą, taip pat sprendimus ir įsakymus kovos su žmonių užkrečiamųjų ligų protrūkiais ir epidemijomis, gyvūnų užkrečiamųjų ligų likvidavimo klausimais, už kurių pažeidimą atsakomybę nustato šio kodekso 42(1) ir 109 straipsniai.
Savivaldybių tarybos tvirtina taisykles, už kurių pažeidimą atsiranda administracinė atsakomybė pagal šio kodekso 42(4) straipsnio trečiąją dalį, 158, 161, 161(1), 162, 166, 167, 185 straipsnius, 185(1) straipsnio pirmąją dalį ir 214(1) straipsnio trečiąją dalį.
šis įstatymas skirtas užtikrinti Europos Sąjungos teisės aktų, nurodytų šio įstatymo priede, įgyvendinimą.
6 straipsnis.Administracinių teisės pažeidimų prevencija
Valstybiniai organai, visuomeninės organizacijos, darbo kolektyvai rengia ir įgyvendina priemones, kuriomis siekiama užkirsti kelią administraciniams teisės pažeidimams, išaiškinti ir šalinti priežastis bei sąlygas, padedančias juos padaryti, auklėti piliečius, kad jie būtų didžiai sąmoningi ir drausmingi, griežtai laikytųsi įstatymų.
Savivaldybių tarybos koordinuoja savo teritorijoje įregistruotų visuomeninių organizacijų darbą užkertant kelią administraciniams teisės pažeidimams, vadovauja savivaldybių policijos, administracinių komisijų, savivaldybių seniūnijų kaimo vietovėse seniūnų ir kitų joms atskaitingų organų, turinčių kovoti su administraciniais teisės pažeidimais, veiklai.
7 straipsnis.Teisėtumo užtikrinimas taikant poveikio priemones už administracinius teisės pažeidimus
Niekam negali būti taikoma poveikio priemonė už administracinį teisės pažeidimą kitaip, kaip įstatymų nustatytais pagrindais ir tvarka.
Administracinių teisės pažeidimų bylų teisena vykdoma griežtai laikantis teisėtumo.
Tam įgalioti organai ir pareigūnai taiko administracinio poveikio priemones jų kompetencijos ribose, tiksliai pagal įstatymus.
Įstatymų reikalavimų laikymasis taikant poveikio priemones už administracinius teisės pažeidimus užtikrinamas sisteminga aukštesniųjų organų ir pareigūnų kontrole, teise apskųsti, kitais įstatymų nustatytais būdais.
8 straipsnis.Įstatymų dėl atsakomybės už administracinius teisės pažeidimus galiojimas
Asmuo, padaręs administracinį teisės pažeidimą, atsako pagal įstatymus, galiojančius teisės pažeidimo padarymo metu ir padarymo vietoje.
Aktai, švelninantys arba panaikinantys administracinę atsakomybę už administracinius teisės pažeidimus, turi atgalinio veikimo galią, t. y. taikomi skiriant nuobaudas už teisės pažeidimus, padarytus prieš šių aktų išleidimą, taip pat paskirtoms nuobaudoms, kurios nėra įvykdytos. Dėl paskirtos administracinės nuobaudos, kuri nėra įvykdyta, peržiūrėjimo suinteresuotas asmuo pareiškimu kreipiasi į organą (pareigūną), priėmusį nutarimą administracinio teisės pažeidimo byloje. Aktai, nustatantys arba sugriežtinantys atsakomybę už administracinius teisės pažeidimus, neturi atgalinio veikimo galios.
Administracinių teisės pažeidimų bylų teisena vykdoma pagal įstatymus, galiojančius teisės pažeidimo bylos nagrinėjimo metu ir nagrinėjimo vietoje.
II SKYRIUS
ADMINISTRACINIS TEISĖS PAŽEIDIMAS IR ADMINISTRACINĖ ATSAKOMYBĖ
I. BENDROJI DALIS
Antrasis skirsnis
ADMINISTRACINIS TEISĖS PAŽEIDIMAS
9 straipsnis.Administracinio teisės pažeidimo sąvoka
Administraciniu teisės pažeidimu (nusižengimu) laikomas priešingas teisei, kaltas (tyčinis arba neatsargus) veikimas arba neveikimas, kuriuo kėsinamasi į valstybinę arba viešąją tvarką, nuosavybę, piliečių teises ir laisves, į nustatytą valdymo tvarką, už kurį įstatymai numato administracinę atsakomybę.
Administracinė atsakomybė už šiame kodekse numatytus teisės pažeidimus atsiranda, jeigu savo pobūdžiu šie pažeidimai pagal galiojančius įstatymus neužtraukia baudžiamosios atsakomybės.
10 straipsnis.Administracinio teisės pažeidimo padarymas tyčia
Administracinis teisės pažeidimas laikomas padarytu tyčia, jeigu jį padaręs asmuo suprato priešingą teisei savo veikimo arba neveikimo pobūdį, numatė žalingas jo pasekmes ir jų norėjo arba nors ir nenorėjo šių pasekmių, bet sąmoningai leido joms kilti.
11 straipsnis.Administracinio teisės pažeidimo padarymas dėl neatsargumo
Administracinis teisės pažeidimas laikomas padarytu dėl neatsargumo, jeigu jį padaręs asmuo numatė, kad jo veikimas arba neveikimas gali sukelti žalingas pasekmes, bet lengvabūdiškai tikėjosi, kad jų bus išvengta, arba nenumatė, kad gali kilti tokios pasekmės, nors turėjo ir galėjo jas numatyti.
12 straipsnis.Amžius, nuo kurio atsiranda administracinė atsakomybė
Administracinėn atsakomybėn traukiami asmenys, kuriems iki administracinio teisės pažeidimo padarymo sukako šešiolika metų.
13 straipsnis. Nepilnamečių atsakomybė
Nepilnamečiams nuo šešiolikos iki aštuoniolikos metų, padariusiems administracinius teisės pažeidimus, taikomos bendros administracinės atsakomybės nuostatos su ypatumais, numatytais šio kodekso 21(1), 24, 37(1), 281, 313 ir 314 straipsniuose.
Už nepilnamečių nuo keturiolikos iki šešiolikos metų padarytus pažeidimus, numatytus šio kodekso 44 straipsnio trečiojoje dalyje, 175 straipsnyje, 176(1) straipsnio trečiojoje dalyje, 178 straipsnio ketvirtojoje dalyje ir 183 straipsnio trečiojoje dalyje, administracinėn atsakomybėn traukiami tėvai arba globėjai (rūpintojai).
14 straipsnis. Pareigūnų atsakomybė
Pareigūnais šiame kodekse laikomi tokie asmenys, kurie nuolat ar laikinai vykdo valdžios atstovų funkcijas, taip pat kurie valstybinės ar kitų nuosavybės formų įmonėse, įstaigose ar organizacijose nuolat arba laikinai eina tarnybą, susijusią su organizacinių-tvarkymo ar administracinių-ūkinių pareigų vykdymu, arba kurie tokias pareigas eina minėtose įmonėse, įstaigose ar organizacijose pagal įgaliojimą.
Pareigūnai administracinėn atsakomybėn traukiami už administracinius teisės pažeidimus, susijusius su jų pareigų, nurodytų šio straipsnio pirmojoje dalyje, vykdymu, taip pat už pažeidimus, susijusius su nesilaikymu nustatytų valdymo tvarkos, valstybinės ir viešosios tvarkos, aplinkos, gyventojų sveikatos apsaugos bei kitų taisyklių, kurių laikymąsi užtikrinti yra jų tarnybinė pareiga.
15 straipsnis. Karių ir kitų asmenų, kuriems taikomi drausmės statutai, atsakomybė už
administracinius teisės pažeidimus
Tikrosios karo tarnybos kariai, taip pat policijos, vidaus reikalų tarnybų pareigūnai ir jiems prilyginti asmenys už administracinius teisės pažeidimus atsako pagal drausmės statutus, Specialiųjų tyrimų tarnybos pareigūnai – pagal Specialiųjų tyrimų tarnybos statutą, o Valstybės saugumo departamento pareigūnai – pagal Valstybės saugumo departamento statutą. Už kelių eismo taisyklių, priešgaisrinės saugos taisyklių ir kitų priešgaisrinę saugą reglamentuojančių norminių aktų, medžioklės, žvejybos, kitų aplinkos apsaugos, taip pat gyventojų sveikatos apsaugos normų, muitų taisyklių, teisinės metrologijos reikalavimų pažeidimus, biudžeto asignavimų paskirstymo ir panaudojimo tvarkos pažeidimus, viešųjų pirkimų tvarkos pažeidimus, už kliudymą Valstybės kontrolės pareigūnams ir jų įgaliotiems asmenims atlikti jiems pavestas pareigas bei Valstybės kontrolės pareigūnų sprendimų nevykdymą ir už kontrabandą šie asmenys administracinėn atsakomybėn traukiami bendrais pagrindais.
Kiti, išskyrus nurodytus šio straipsnio pirmojoje dalyje, asmenys, kuriems taikomi drausmės statutai arba specialūs drausmės nuostatai, tiesiogiai šiuose aktuose numatytais atvejais už padarytus administracinius teisės pažeidimus traukiami drausminėn atsakomybėn, o kitais atvejais - administracinėn atsakomybėn bendrais pagrindais.
Šio straipsnio pirmojoje dalyje nurodytais atvejais organai (pareigūnai), kuriems suteikta teisė skirti administracines nuobaudas, užuot skyrę nuobaudas, gali perduoti medžiagą dėl teisės pažeidimų atitinkamiems organams, kad jie spręstų klausimą dėl kaltininkų patraukimo drausminėn atsakomybėn.
16 straipsnis.Užsieniečių atsakomybė
Lietuvos Respublikoje esantys užsieniečiai, padarę administracinės teisės pažeidimą, atsako pagal šį kodeksą, jeigu ko kito nenumato kiti įstatymai ir Lietuvos Respublikos tarptautinės sutartys.
17 straipsnis.Būtinasis reikalingumas
Administraciniu teisės pažeidimu nelaikomas veikimas, kuris kad ir numatytas šiame kodekse arba kitose normatyviniuose aktuose dėl administracinių teisės pažeidimų, bet padarytas būtinojo reikalingumo būklėje, tai yra siekiant pašalinti pavojų, gresiantį valstybinei ar viešajai tvarkai, nuosavybei, piliečių teisėms ir laisvėms bei nustatytai valdymo tvarkai, jeigu šis pavojus tomis aplinkybėmis negalėjo būti pašalintas kitomis priemonėmis ir jeigu padarytoji žala yra mažiau reikšminga negu išvengtoji žala.
18 straipsnis.Būtinoji gintis
Administraciniu teisės pažeidimu nelaikomas veikimas, kuris kad ir numatytas šiame kodekse arba kituose normatyviniuose aktuose dėl administracinių teisės pažeidimų, bet padarytas būtinosios ginties būklėje, tai yra ginant valstybinę ar viešąją tvarką, nuosavybę, piliečių teises ir laisves, nustatytą valdymo tvarką nuo priešingo teisei kėsinimosi tokiu būdu, kad padaroma pasikėsintojui žalos, jeigu tik nebuvo peržengtos būtinosios ginties ribos.
19 straipsnis.Nepakaltinamumas
Administracinėn atsakomybėn netraukiamas asmuo, kuris, darydamas priešingą teisei veikimą arba neveikimą, buvo nepakaltinamumo būsenoje, tai yra nebegalėjo suprasti savo veiksmų esmės arba jų valdyti dėl chroniškos psichinės ligos, laikino psichinės veiklos sutrikimo, silpnaprotystės ar kitokios patologinės būsenos.
Trečiasis skirsnis
ADMINISTRACINĖ NUOBAUDA
20 straipsnis.Administracinės nuobaudos tikslai
Administracinė nuobauda yra atsakomybės priemonė, kuri skiriama administracinį teisės pažeidimą padariusiems asmenims nubausti bei siekiant auklėti, kad jie laikytųsi įstatymų, gerbtų bendro gyvenimo taisykles, taip pat kad tiek pats teisės pažeidėjas, tiek ir kiti asmenys nepadarytų naujų teisės pažeidimų.
21 straipsnis.Administracinių nuobaudų rūšys
Už administracinių teisės pažeidimų padarymą gali būti skiriamos šios administracinės nuobaudos:
1) įspėjimas;
2) bauda;
3) daikto, kuris buvo administracinio teisės pažeidimo padarymo įrankis arba tiesioginis objektas, ir pajamų, kurios buvo gautos administracinio teisės pažeidimo padarymu, konfiskavimas;
4) suteiktos asmeniui specialiosios teisės (teisės vairuoti transporto priemones, teisės skraidyti orlaivio įgulos nariu, atlikti orlaivių techninę priežiūrą, dirbti skrydžių vadovu, teisės medžioti arba užsiimti žvejyba, teisės vairuoti vidaus vandenų transporto priemonę, teisės naudoti arba įvežti aparatūrą, įrenginius, radijo siuntimo arba radijo stebėsenos įrenginius, naudoti elektroninių ryšių išteklius, užsiimti radijo mėgėjų ir kitų radijo stočių naudotojų veikla, teisės eiti tam tikras pareigas jūrų laive, teisės projektuoti statinius ar atlikti statinių projektų ekspertizę) atėmimas;
5) administracinis areštas;
6) nušalinimas nuo darbo (pareigų).
Šio straipsnio pirmosios dalies 3-6 punktuose išvardytas administracines nuobaudas gali nustatyti tik Lietuvos Respublikos įstatymai.
Lietuvos Respublikos įstatymai gali nustatyti ir kitokias negu nurodytos šiame straipsnyje administracinių nuobaudų rūšis.
Šio kodekso numatytais atvejais kaip alternatyvi nuobauda rajono (miesto) apylinkės teismo nutarimu ir pažeidėjo sutikimu bauda gali būti pakeista nemokamais viešaisiais darbais.
Pastaba. Šio straipsnio 1 dalies 4 punkte ir 27, 152, 152(1), 152(3), 152(4), 152(5), 152(8) ir 152(11) straipsniuose vartojamos aparatūros ir įrenginių sąvokos suprantamos taip, kaip jos apibrėžtos Elektroninių ryšių įstatyme.
21(1) straipsnis. Administracinių nuobaudų, taikomų nepilnamečiams, rūšys
Už administracinių teisės pažeidimų padarymą nepilnamečiams gali būti skiriamos visos administracinės nuobaudos, numatytos šio kodekso 21 straipsnyje, išskyrus administracinį areštą.
22 straipsnis.Pagrindinės ir papildomosios administracinės nuobaudos
Daikto konfiskavimas, specialiosios teisės atėmimas ir nušalinimas nuo darbo (pareigų) gali būti skiriamas kaip pagrindinės ir kaip papildomosios administracinės nuobaudos; šio kodekso 21 straipsnio pirmojoje dalyje nurodytos kitos administracinės nuobaudos gali būti skiriamos tik kaip pagrindinės.
Už vieną administracinį teisės pažeidimą gali būti paskirta pagrindinė arba pagrindinė ir papildomoji nuobauda.
23 straipsnis.Įspėjimas
Įspėjimas kaip administracinė nuobauda pareiškiamas raštu. Įstatymų numatytais atvejais įspėjimas įforminamas kitokiu nustatytu būdu.
24 straipsnis. Bauda
Už administracinius teisės pažeidimus piliečiams skiriama bauda negali būti mažesnė kaip dešimt litų ir didesnė kaip vienas tūkstantis litų.
Už administracinius teisės pažeidimus pareigūnams skiriama bauda negali būti mažesnė kaip dvidešimt litų ir didesnė kaip du tūkstančiai litų.
Už atskirų rūšių administracinius teisės pažeidimus įstatymo gali būti nustatyta didesnė bauda, negu numatyta šiame straipsnyje.
Už administracinius teisės pažeidimus nepilnamečiui gali būti skiriama ne daugiau kaip pusė baudos, numatytos šiame kodekse.
26 straipsnis. Daikto, kuris buvo administracinio teisės pažeidimo padarymo įrankis arba tiesioginis objektas, ir pajamų, kurios buvo gautos administracinio teisės pažeidimo padarymu, konfiskavimas
Daikto, kuris buvo administracinio teisės pažeidimo padarymo įrankis arba tiesioginis objektas, ir pajamų, kurios buvo gautos administracinio teisės pažeidimo padarymu, konfiskavimas yra priverstinis neatlygintinis šio daikto ir šių pajamų pavertimas valstybės nuosavybe. Konfiskuota gali būti tik daiktas ir pajamos, kurie yra pažeidėjo nuosavybė, išskyrus daiktą ir pajamas, kurie buvo administracinio teisės pažeidimo padarymo įrankis arba tiesioginis objektas ir kurie buvo gauti administracinio teisės pažeidimo padarymu, šio kodekso 62, 62(1), 62(2) straipsniuose, 110 straipsnio antrojoje, trečiojoje, ketvirtojoje ir penktojoje dalyse, 152, 152(1), 152(3), 152(4), 152(5), 152(8), 152(11) straipsniuose, 152(14) straipsnio ketvirtojoje dalyje, 153(1) straipsnio ketvirtojoje dalyje, 153(10) straipsnyje, 154(5) straipsnio antrojoje dalyje, 154(6) straipsnio antrojoje dalyje, 158 straipsnio antrojoje dalyje, 163(2), 173 straipsniuose, 209(1) straipsnio antrojoje dalyje, 209(2) straipsnio pirmojoje, antrojoje ir trečiojoje dalyse, 209(3) straipsnyje, 209(4) straipsnio trečiojoje ir ketvirtojoje dalyse, 209(6), 210, 214(10), 214(27) straipsniuose numatytų administracinių teisės pažeidimų bylose..
Šaunamojo ginklo, kitų medžioklės įrankių ir šaudmenų konfiskavimas negali būti skiriamas asmenims, kuriems medžioklė yra pagrindinis pragyvenimo šaltinis.
Konfiskavimo taikymo tvarką nustato šis kodeksas, o nekonfiskuotinų daiktų sąrašą - kiti Lietuvos Respublikos įstatymai.
27 straipsnis.Piliečiui suteiktos specialiosios teisės atėmimas
Asmeniui suteiktos specialiosios teisės (teisės vairuoti transporto priemones, teisės skraidyti orlaivio įgulos nariu, atlikti orlaivių techninę priežiūrą, dirbti skrydžių vadovu, teisės medžioti arba užsiimti žvejyba, teisės vairuoti vidaus vandenų transporto priemonę, teisės naudoti arba įvežti aparatūrą, įrenginius, radijo siuntimo arba radijo stebėsenos įrenginius, naudoti elektroninių ryšių išteklius, užsiimti radijo mėgėjų ir kitų radijo stočių naudotojų veikla, teisės eiti tam tikras pareigas jūrų laive, teisės projektuoti statinius ar atlikti statinių projektų ekspertizę) atėmimas skiriamas iki penkerių metų už šiurkštų arba sistemingą naudojimosi šia teise tvarkos pažeidimą. Tokios teisės atėmimo laikas negali būti trumpesnis kaip vienas mėnuo, jeigu kitaip nenustato Lietuvos Respublikos įstatymai.
Atėmimas teisės vairuoti transporto priemones negali būti skiriamas asmenims, kurie naudojasi šiomis priemonėmis dėl invalidumo, išskyrus atvejus, kai jas vairuoja neblaivūs.
Atėmimas teisės medžioti arba užsiimti žvejyba negali būti skiriamas asmenims, kuriems medžioklė arba žvejyba yra pagrindinis pragyvenimo šaltinis.
29 straipsnis.Administracinis areštas
Administracinis areštas nustatomas ir skiriamas tik išimtiniais atvejais už atskirų rūšių administracinius teisės pažeidimus iki trisdešimties parų. Administracinį areštą skiria rajono (miesto) apylinkės teismas (apylinkės teismo teisėjas).
Administracinis areštas negali būti skiriamas nėščioms moterims, moterims, turinčioms vaikų iki dvylikos metų amžiaus, asmenims, kuriems nesukako aštuoniolika metų, pirmos ir antros grupių invalidams.
29(1) straipsnis.Nušalinimas nuo darbo (pareigų)
Nušalinimas nuo darbo (pareigų) skiriamas už atskirų rūšių administracinius teisės pažeidimus, padarytus ryšium su darbuotojo tarnybinių pareigų atlikimu.
Nušalinimą nuo darbo (pareigų) skiria rajono (miesto) apylinkės teismas (teisėjas).
Ketvirtasis skirsnis
ADMINISTRACINĖS NUOBAUDOS SKYRIMAS
30 straipsnis.Nuobaudos už administracinį teisės pažeidimą skyrimo bendrosios taisyklės
Nuobauda už administracinį teisės pažeidimą skiriama norminio akto, numatančio atsakomybę už padarytą teisės pažeidimą, nustatytose ribose, tiksliai laikantis šio kodekso ir kitų aktų dėl administracinių teisės pažeidimų.
Skiriant nuobaudą, atsižvelgiama į padaryto teisės pažeidimo pobūdį, pažeidėjo asmenybę bei atsakomybę lengvinančias ir sunkinančias aplinkybes. Atsakomybę lengvinančių ir sunkinančių aplinkybių sąrašą nustato šio kodekso 31 ir 32 straipsniai.
30(1) straipsnis. Mažesnės nei įstatymo numatyta administracinės nuobaudos skyrimas arba administracinės nuobaudos neskyrimas
Organas (pareigūnas), nagrinėjantis administracinės teisės pažeidimų bylas, atsižvelgdamas į aplinkybes, nurodytas šio kodekso 30 straipsnio 2 dalyje, taip pat į šio kodekso 31 straipsnyje nustatytas atsakomybę lengvinančias bei kitas įstatymų nenurodytas lengvinančias aplinkybes, vadovaudamasis teisingumo ir protingumo kriterijais, gali paskirti mažesnę nuobaudą nei sankcijoje numatyta minimali arba paskirti švelnesnę nuobaudą nei numatyta sankcijoje, arba visai neskirti administracinės nuobaudos.
Specialiosios teisės atėmimas, numatytas sankcijoje už teisės pažeidimą, padarytą neblaivaus arba apsvaigusio nuo narkotikų, vaistų ar kitų svaigiųjų medžiagų asmens, gali būti neskiriamas tik tuo atveju, kai yra gaunama Vyriausybės įgaliotų atlikti medicininę ir švietėjišką atestaciją institucijų pažyma.
Organas (pareigūnas) kiekvieną savo sprendimą, priimtą vadovaujantis šio straipsnio 1 dalimi, privalo motyvuoti. Sprendimą sankcionuoja apylinkės teismo teisėjas.
30(2) straipsnis. Baudos skyrimas
Skiriamos baudos dydis nustatomas pagal baudos dydžio sankcijoje minimumo ir maksimumo vidurkį, atsižvelgiant į atsakomybę lengvinančias ar sunkinančias aplinkybes. Jeigu yra atsakomybę lengvinančių aplinkybių, baudos dydis mažinamas nuo vidurkio iki minimumo, o esant atsakomybę sunkinančių aplinkybių, baudos dydis didinamas nuo vidurkio iki maksimumo.
Esant atsakomybę lengvinančių ir sunkinančių aplinkybių, nuobauda skiriama atsižvelgiant į jų kiekį ir reikšmingumą.
Baudos dydžio mažinimas ar didinimas motyvuojamas organo (pareigūno), nagrinėjančio administracinio teisės pažeidimo bylą, nutarime.
31 straipsnis.Atsakomybę už administracinį teisės pažeidimą lengvinančios aplinkybės
Atsakomybę už administracinį teisės pažeidimą lengvinančios aplinkybės yra šios:
1) kaltininkas nuoširdžiai gailisi, padėjo išaiškinti pažeidimą ir jame dalyvavusius asmenis;
2) kaltininkas savo noru atlygino nuostolį ar pašalino padarytą žalą;
3) teisės pažeidimas padarytas dėl labai sunkios kaltininko materialinės padėties;
4) teisės pažeidimas padarytas dėl psichinės ar fizinės prievartos;
5) teisės pažeidimas padarytas pažeidžiant būtinojo reikalingumo sąlygas;
6) teisės pažeidimas padarytas peržengiant būtinosios ginties ribas;
7) teisės pažeidimas padarytas dėl didelio susijaudinimo, kurį sukėlė neteisėti nukentėjusiojo veiksmai;
8) teisės pažeidimą padarė nepilnametis;
9) teisės pažeidimą padarė nėščia moteris;
10) teisės pažeidimą padarė neįgalus asmuo (I, II grupių invalidas) ar asmuo, sulaukęs 65 metų.
Lietuvos Respublikos įstatymai gali numatyti ir kitokių atsakomybę už administracinį teisės pažeidimą lengvinančių aplinkybių.
32 straipsnis.Atsakomybę už administracinį teisės pažeidimą sunkinančios aplinkybės
Atsakomybę už administracinį teisės pažeidimą sunkinančios aplinkybės yra šios:
1) teisės pažeidimas padarytas grupės asmenų. Organas (pareigūnas), atsižvelgdamas į atskirų asmenų dalyvavimo padarant teisės pažeidimą pobūdį ir laipsnį ar paramą išaiškinant pažeidimo padarymo aplinkybes ir jį padarant dalyvaujančius asmenis, gali jiems nepripažinti šios aplinkybės atsakomybę sunkinančia aplinkybe;
2) teisės pažeidimas padarytas dėl chuliganiškų paskatų;
3) teisės pažeidimas padarytas pasinaudojant stichine nelaime ar nelaimingu atsitikimu;
4) teisės pažeidimas sukėlė sunkias pasekmes ar didelį turtinį nuostolį;
5) pakartotinai per metus padarytas tokios pačios rūšies teisės pažeidimas, už kurį asmeniui jau buvo paskirta administracinė nuobauda;
6) teisės pažeidimas padarytas asmens, kuris pirmiau buvo padaręs nusikaltimą;
7) į teisės pažeidimą įtrauktas nepilnametis;
8) teisės pažeidimas padarytas neblaivaus asmens arba asmenų, apsvaigusių nuo narkotinių, psichotropinių ar toksinių medžiagų. Organas (pareigūnas), skiriantis administracinę nuobaudą pagal administracinio teisės pažeidimo pobūdį, gali nepripažinti šios aplinkybės atsakomybę sunkinančia aplinkybe.
Lietuvos Respublikos įstatymai gali numatyti ir kitokias atsakomybę už administracinį teisės pažeidimą sunkinančias aplinkybes.
Šio straipsnio pirmojoje dalyje ir kituose įstatymuose nurodytos sunkinančios aplinkybės netaikomos tais atvejais, kai straipsnio dispozicijoje jos nurodomos kaip nusižengimą kvalifikuojanti aplinkybė.
33 straipsnis.Administracinių nuobaudų skyrimas, padarius kelis administracinius teisės pažeidimus
Kai vienas asmuo padaro du arba daugiau administracinių teisės pažeidimų, administracinė nuobauda skiriama už kiekvieną teisės pažeidimą atskirai.
Jeigu asmuo padarė kelis administracinius teisės pažeidimus, kurių bylas kartu nagrinėja tas pats organas (pareigūnas), galutinai šiam asmeniui skiriama nuobauda parenkama sankcijos, nustatytos už sunkesnįjį iš padarytųjų administracinių teisės pažeidimų, ribose. Šiuo atveju prie pagrindinės nuobaudos gali būti prijungiama viena iš papildomųjų nuobaudų, kurias numato straipsniai dėl atsakomybės už bet kurį padarytą teisės pažeidimą.
34 straipsnis.Administracinės nuobaudos terminų skaičiavimas
Administracinio arešto terminas skaičiuojamas paromis, specialiosios teisės atėmimas - metais arba mėnesiais.
35 straipsnis. Administracinės nuobaudos skyrimo terminai
Administracinė nuobauda gali būti skiriama ne vėliau kaip per šešis mėnesius nuo teisės pažeidimo padarymo dienos, o esant trunkamam teisės pažeidimui, – per šešis mėnesius nuo jo paaiškėjimo dienos. Administracinė nuobauda už šio kodekso dvyliktajame skirsnyje nurodytus pažeidimus, taip pat už 85, 185(2), 193(2), 209, 209(1), 209(2), 209(3), 209(4), 209(5), 209(6), 210, 214(11) straipsniuose numatytus pažeidimus gali būti skiriama ne vėliau kaip per šešis mėnesius nuo pažeidimo nustatymo dienos, jeigu nuo pažeidimo padarymo dienos iki jo nustatymo dienos nėra praėję daugiau kaip vieneri metai.
Atsisakius pradėti ikiteisminį tyrimą dėl padarytos nusikalstamos veikos ar skirti Lietuvos Respublikos įstatymuose nustatytą ekonominę sankciją ūkio subjektui, kai padarytas atitinkamas administracinis teisės pažeidimas užtraukia asmeniui administracinę atsakomybę, arba nutraukus baudžiamąjį procesą ar Lietuvos Respublikos įstatymuose nustatytos ekonominės sankcijos skyrimo ūkio subjektui, kai padarytas atitinkamas administracinis teisės pažeidimas užtraukia asmeniui administracinę atsakomybę, procedūrą, arba priėmus išteisinamąjį teismo nuosprendį, jei atsakomybėn traukiamo asmens veiksmuose yra administracinio teisės pažeidimo požymių, administracinė nuobauda gali būti skiriama ne vėliau kaip per du mėnesius nuo sprendimo atsisakyti pradėti ikiteisminį tyrimą dėl padarytos nusikalstamos veikos ar atsisakyti skirti Lietuvos Respublikos įstatymuose nustatytą ekonominę sankciją ūkio subjektui, kai padarytas atitinkamas administracinis teisės pažeidimas užtraukia asmeniui administracinę atsakomybę, arba nuo sprendimo nutraukti baudžiamąjį procesą ar Lietuvos Respublikos įstatymuose nustatytos ekonominės sankcijos skyrimo ūkio subjektui, kai padarytas atitinkamas administracinis teisės pažeidimas užtraukia asmeniui administracinę atsakomybę, procedūrą, arba nuo išteisinamojo teismo nuosprendžio įsiteisėjimo dienos.
Jeigu administracinėn atsakomybėn traukiamas asmuo neturi nuolatinės gyvenamosios vietos, ilgam išvykęs ar gyvena užsienyje, ilgai serga arba kai dėl pažeidimo tyrimo ar kitų priežasčių negalima spręsti jo administracinės atsakomybės klausimo, šio straipsnio pirmojoje ir antrojoje dalyse nurodyti terminai pratęsiami, bet ne ilgiau kaip vieneriems metams, šį terminą skaičiuojant nuo teisės pažeidimo padarymo ar paaiškėjimo dienos arba nuo sprendimo atsisakyti pradėti ikiteisminį tyrimą dėl padarytos nusikalstamos veikos ar nutraukti baudžiamąjį procesą, ar skirti Lietuvos Respublikos įstatymuose nustatytą ekonominę sankciją ūkio subjektui, kai padarytas atitinkamas administracinis teisės pažeidimas užtraukia asmeniui administracinę atsakomybę, ar nutraukti sankcijos skyrimo procedūrą, arba nuo išteisinamojo teismo nuosprendžio priėmimo dienos.
Kai sprendimas skirti Lietuvos Respublikos įstatymuose nustatytą ekonominę sankciją ūkio subjektui, kai padarytas atitinkamas administracinis teisės pažeidimas užtraukia asmeniui administracinę atsakomybę, ar nutraukti sankcijos skyrimo procedūrą panaikinamas teismo tvarka arba pirmosios instancijos teismo nutarimas panaikinamas apeliacine tvarka, šiame straipsnyje nurodyti terminai pradedami skaičiuoti iš naujo nuo teismo ar apeliacinės instancijos sprendimo įsiteisėjimo dienos.
36 straipsnis. Terminas, kuriam pasibaigus laikoma, kad asmeniui nebuvo paskirta
administracinė nuobauda
Jeigu asmuo, kuriam buvo paskirta administracinė nuobauda, per metus nuo tos dienos, kai pasibaigia nuobaudos vykdymas, nepadarė naujo administracinio teisės pažeidimo, laikoma, kad jam nebuvo paskirta administracinė nuobauda.
37 straipsnis. Įpareigojimas atlyginti padarytą nuostolį
Jeigu administraciniu teisės pažeidimu piliečiui, įmonei, įstaigai arba organizacijai padarytas turtinis nuostolis, administracinė komisija, savivaldybės seniūnijos kaimo vietovėje seniūnas, apylinkės teismo teisėjas, spręsdami klausimą dėl nuobaudos skyrimo už administracinį teisės pažeidimą, turi teisę kartu spręsti klausimą dėl to, kad kaltininkas atlygintų turtinį nuostolį, jeigu jo suma neviršija penkių šimtų litų, o rajono (miesto) apylinkės teismas - nepriklausomai nuo nuostolio dydžio.
Kitais atvejais klausimas dėl administraciniu teisės pažeidimu padaryto turtinio nuostolio atlyginimo sprendžiamas civilinio proceso tvarka.
37(1) straipsnis. Įpareigojimas nepilnamečiui atlyginti padarytą nuostolį
Jeigu administraciniu teisės pažeidimu piliečiui, įmonei, įstaigai arba organizacijai padarytas turtinis nuostolis, organas (pareigūnas), spręsdamas klausimą dėl nuobaudos nepilnamečiui skyrimo už administracinį teisės pažeidimą, turi teisę kartu spręsti klausimą dėl to, kad nepilnametis, turintis savarankiškas pajamas, atlygintų turtinį nuostolį, jeigu šio suma neviršija penkiasdešimties litų.
Kitais atvejais klausimas dėl administracinių teisės pažeidimų padaryto turtinio nuostolio atlyginimo sprendžiamas civilinio proceso tvarka.
38 straipsnis.Pareigos, už kurios nevykdymą buvo paskirta administracinė nuobauda,
vykdymas
Administracinės nuobaudos paskyrimas neatleidžia padariusio administracinį teisės pažeidimą asmens nuo pareigos, už kurios nevykdymą buvo paskirta administracinė nuobauda, vykdymo.
II. YPATINGOJI DALIS
Penktasis skirsnis
ADMINISTRACINIAI TEISĖS PAŽEIDIMAI DARBO IR GYVENTOJŲ
SVEIKATOS APSAUGOS SRITYJE
41 straipsnis. Darbo įstatymų, darbų saugos ir darbo higienos norminių aktų pažeidimas
Darbo įstatymų, darbų saugos ir darbo higienos norminių aktų pažeidimas -
užtraukia baudą darbdaviams ar jų įgaliotiems asmenims nuo penkių šimtų iki penkių tūkstančių litų.
Darbų saugos ir darbo higienos norminių aktų pažeidimas -
užtraukia baudą pareigūnams nuo trijų šimtų iki trijų tūkstančių litų ir kitiems darbuotojams - nuo dvidešimties iki vieno šimto litų.
Administracinę nuobaudą už šiame straipsnyje ir šio kodekso 41(3), 41(4), 41(5) straipsniuose numatytus pažeidimus paskyręs organas (pareigūnas), nepažeisdamas asmens duomenų teisinės apsaugos reikalavimų, taip pat įstatymų saugomų valstybės, tarnybos, komercinės, profesinės ir kitų paslapčių apsaugos reikalavimų ir laikydamasis kitų įstatymuose numatytų apribojimų ir draudimų, apie šios nuobaudos paskyrimą paskelbia per visuomenės informavimo priemones.
41(1) straipsnis. Nelaimingo atsitikimo darbe nuslėpimas, nustatytos pranešimo ir ištyrimo tvarkos pažeidimas
Nelaimingo atsitikimo darbe nuslėpimas.
Nelaimingų atsitikimų darbe ar profesinių ligų nustatytos pranešimo ar ištyrimo tvarkos pažeidimas.
41(2) straipsnis. Kliudymas Valstybinės darbo inspekcijos pareigūnams atlikti jiems pavestas pareigas arba jų reikalavimų nevykdymas
Neįleidimas Valstybinės darbo inspekcijos pareigūnų tikrinti pagal jų kompetenciją įmonių, įstaigų, organizacijų, taip pat Valstybinės darbo inspekcijos pareigūnų teisėtų reikalavimų nevykdymas.
Tokie pat veiksmai, padaryti asmens, bausto administracine nuobauda už šio straipsnio pirmojoje dalyje numatytus pažeidimus.
41(3) straipsnis. Nelegalus darbas
Nelegalus darbas –
Tokie pat veiksmai, padaryti asmens, bausto administracine nuobauda už šio straipsnio pirmojoje dalyje numatytą pažeidimą, –
Kodeksas papildytas straipsniu:
41(4) straipsnis. Darbo užmokesčio apskaičiavimo ir mokėjimo tvarkos pažeidimas
Darbo užmokesčio apskaičiavimo ir mokėjimo tvarkos, nustatytos Lietuvos Respublikos darbo apmokėjimo įstatyme, kolektyviniame susitarime, kolektyvinėje arba darbo sutartyje, pažeidimas ne dėl darbuotojo kaltės -
Tokie pat veiksmai, padaryti asmens, bausto administracine nuobauda už šio straipsnio pirmojoje dalyje numatytus pažeidimus, -
Tyčinis darbo užmokesčio apskaičiavimo ir mokėjimo tvarkos, nustatytos Lietuvos Respublikos darbo apmokėjimo įstatyme, kolektyvinėje arba darbo sutartyje, pažeidimas arba darbo užmokesčio bei kitų su darbo santykiais susijusių išmokų, neįtrauktų į buhalterinės apskaitos dokumentus, išmokėjimas -
Tokie pat veiksmai, padaryti asmens, bausto administracine nuobauda už šio straipsnio trečiojoje dalyje numatytus pažeidimus, -
41(5) straipsnis. Darbo laiko apskaitos pažeidimas
Darbuotojų darbo laiko nežymėjimas darbo laiko apskaitos žiniaraštyje, patvirtintame Statistikos departamento prie Lietuvos Respublikos Vyriausybės, arba žinomai neteisingų duomenų apie asmenų, dirbančių pagal darbo sutartį įmonėse, įstaigose, organizacijose, darbo laiką (įskaitant viršvalandinius darbus, darbą nakties metu, poilsio ir švenčių dienomis, kenksmingomis, labai kenksmingomis ir pavojingomis sąlygomis) įrašymas į šį žiniaraštį -
Tokie pat veiksmai, padaryti asmens, bausto administracine nuobauda už šio straipsnio pirmojoje dalyje numatytus pažeidimus, -
41(6) straipsnis. Moterų ir vyrų lygių teisių bei lygių galimybių pažeidimas
Moterų ir vyrų lygių teisių, nustatytų Lietuvos Respublikos moterų ir vyrų lygių galimybių įstatyme, bei lygių galimybių, nustatytų Lietuvos Respublikos lygių galimybių įstatyme, pažeidimas –
Tokie pat veiksmai, padaryti asmens, bausto administracine nuobauda už šio straipsnio pirmojoje dalyje numatytus pažeidimus, –
41(7) straipsnis. Lietuvos Respublikos Europos darbo tarybų įstatymo pažeidimas
Lietuvos Respublikos Europos darbo tarybų įstatymo pažeidimas –
Tokia pat veika, padaryta asmens, bausto administracine nuobauda už šio straipsnio pirmojoje dalyje numatytą pažeidimą, –
41(8) straipsnis. Lietuvos Respublikos garantijų komandiruotiems darbuotojams įstatymo pažeidimas
Lietuvos Respublikos garantijų komandiruotiems darbuotojams įstatymo nustatytų garantijų komandiruojamiems darbuotojams netaikymas –
Tokia pat veika, padaryta asmens, bausto administracine nuobauda už šio straipsnio pirmojoje dalyje numatytą pažeidimą, –
Informacijos apie komandiruotam darbuotojui taikomas garantijas, numatytas Lietuvos Respublikos garantijų komandiruotiems darbuotojams įstatyme, nepateikimas nustatyta tvarka Valstybinės darbo inspekcijos teritoriniam skyriui –
Tokia pat veika, padaryta asmens, bausto administracine nuobauda už šio straipsnio trečiojoje dalyje numatytą pažeidimą, –
41(9) straipsnis. Lietuvos Respublikos įstatymo „Dėl darbuotojų dalyvavimo priimant sprendimus Europos bendrovėse“ pažeidimas
Lietuvos Respublikos įstatymo „Dėl darbuotojų dalyvavimo priimant sprendimus Europos bendrovėse“ numatytų garantijų darbuotojų atstovams neužtikrinimas –
Tokia pat veika, padaryta asmens, bausto administracine nuobauda už šio straipsnio pirmojoje dalyje numatytą pažeidimą, –
Lietuvos Respublikos įstatymo „Dėl darbuotojų dalyvavimo priimant sprendimus Europos bendrovėse“ nustatytais atvejais pareigos inicijuoti derybas, taip pat organizuoti Europos bendrovės (SE) darbo tarybos sudarymą nevykdymas –
Tokia pat veika, padaryta asmens, bausto administracine nuobauda už šio straipsnio trečiojoje dalyje numatytą pažeidimą, –
41(10) straipsnis. Lietuvos Respublikos įstatymo „Dėl darbuotojų dalyvavimo priimant
sprendimus Europos kooperatinėse bendrovėse“ pažeidimas
Lietuvos Respublikos įstatymo „Dėl darbuotojų dalyvavimo priimant sprendimus Europos kooperatinėse bendrovėse“ numatytų garantijų darbuotojų atstovams neužtikrinimas –
Tokia pat veika, padaryta asmens, bausto administracine nuobauda už šio straipsnio pirmojoje dalyje numatytą pažeidimą, –
Lietuvos Respublikos įstatymo „Dėl darbuotojų dalyvavimo priimant sprendimus Europos kooperatinėse bendrovėse“ nustatytais atvejais pareigos inicijuoti derybas, taip pat organizuoti Europos kooperatinės bendrovės darbo tarybos sudarymą nevykdymas –
Tokia pat veika, padaryta asmens, bausto administracine nuobauda už šio straipsnio trečiojoje dalyje numatytą pažeidimą, –
42 straipsnis. Higienos norminių aktų bei Žmonių užkrečiamųjų ligų profilaktikos ir
kontrolės įstatymo pažeidimas
Higienos norminių aktų bei Žmonių užkrečiamųjų ligų profilaktikos ir kontrolės įstatymo pažeidimas _
Tokia pat veika, padaryta asmens, bausto administracine nuobauda už šio straipsnio pirmojoje dalyje numatytus pažeidimus, -
Šio straipsnio pirmojoje dalyje nurodytos veikos, sukėlusios pavojų išplisti pavojingoms ar ypač pavojingoms žmonių užkrečiamosioms ligoms arba nulėmusios jų išplitimą, -
42(1) straipsnis. Savivaldybių tarybų sprendimų ir savivaldybių administracijų direktorių įsakymų kovos su žmonių užkrečiamųjų ligų protrūkiais ir epidemijomis nevykdymas ar vykdymas ne laiku
Savivaldybių tarybų sprendimų ir savivaldybių administracijų direktorių įsakymų kovos su žmonių užkrečiamųjų ligų protrūkiais ir epidemijomis nevykdymas ar vykdymas ne laiku –
Tos pačios veikos, padarytos asmens, bausto administracine nuobauda už šio straipsnio pirmojoje dalyje numatytus pažeidimus, -
42(2) straipsnis. Higienos norminių ar kitų teisės aktų, reguliuojančių gyventojų radiacinę saugą, nevykdymas ar pažeidimas
Higienos norminių ar kitų teisės aktų, reguliuojančių gyventojų radiacinę saugą, nevykdymas ar pažeidimas -
Tos pačios veikos, padarytos asmens, bausto administracine nuobauda už šio straipsnio pirmojoje dalyje numatytus pažeidimus, -
42(3) straipsnis. Aplinkos apsaugos norminių ar kitų teisės aktų, reguliuojančių aplinkos
radiacinę saugą, nevykdymas ar pažeidimas
Aplinkos apsaugos norminių ar kitų teisės aktų, reguliuojančių aplinkos radiacinę saugą, nevykdymas ar pažeidimas -
Tos pačios veikos, padarytos asmens, bausto administracine nuobauda už šio straipsnio pirmojoje dalyje numatytus pažeidimus, -
42(4) straipsnis. Lietuvos Respublikos triukšmo valdymo įstatymo ir kitų teisės aktų, reglamentuojančių triukšmo valdymą, pažeidimas
Lietuvos Respublikos triukšmo valdymo įstatymo ir kitų teisės aktų, reglamentuojančių triukšmo valdymą, nevykdymas ar pažeidimas –
Tokie pat veiksmai, padaryti asmens, bausto administracine nuobauda už šio straipsnio pirmojoje dalyje numatytą pažeidimą, –
Savivaldybių tarybų patvirtintų triukšmo prevencijos viešosiose vietose taisyklių nesilaikymas –
43 straipsnis. Kliudymas Valstybinės maisto ir veterinarijos tarnybos pareigūnams
atlikti jiems pavestas pareigas arba jų teisėtų reikalavimų nevykdymas
Neįleidimas ar kitoks kliudymas Valstybinės maisto ir veterinarijos tarnybos pareigūnams tikrinti pagal jų kompetenciją įmones, įstaigas, organizacijas ir kitus ūkio subjektus, nepateikimas jiems dokumentų arba dokumentų nuslėpimas, klaidingų žinių suteikimas, taip pat Valstybinės maisto ir veterinarijos tarnybos pareigūnų teisėtų reikalavimų nevykdymas –
Tokia pat veika, padaryta asmens, bausto administracine nuobauda už šio straipsnio pirmojoje dalyje numatytus pažeidimus, –
43(1) straipsnis. Kliudymas Valstybinės medicininio audito inspekcijos pareigūnams ar jų įgaliotiems asmenims atlikti jiems pavestas pareigas, taip pat Valstybinės medicininio audito inspekcijos pareigūnų sprendimų nevykdymas
Neįleidimas Valstybinės medicininio audito inspekcijos pareigūnų ar jų įgaliotų asmenų tikrinti pagal jų kompetenciją asmens sveikatos priežiūros įstaigų, nepateikimas jiems dokumentų, ligonių medicininių apžiūrų ir tyrimų duomenų, reikalingų patikrinimui atlikti, arba jų nuslėpimas, klaidingas ar ne visų dokumentų, ligonių medicininių apžiūrų ir tyrimo duomenų pateikimas, taip pat Valstybinės medicininio audito inspekcijos pareigūnų teisėtų reikalavimų ir sprendimų nevykdymas -
Tos pačios veikos, padarytos asmens, bausto administracine nuobauda už šio straipsnio pirmojoje dalyje numatytus pažeidimus, -
43(2) straipsnis. Tyčinis melagingas pareiškimas apie suteiktas asmens sveikatos priežiūros paslaugas
Tyčinis melagingas pareiškimas Valstybinei medicininio audito inspekcijai apie suteiktas asmens sveikatos priežiūros paslaugas -
43(3) straipsnis. Neteisėtas vertimasis sveikatinimo veikla
Neteisėtas vertimasis sveikatinimo veikla nesilaikant įstatymų ir kitų teisės aktų nustatytos tvarkos -
43(4) straipsnis. Asmens sveikatos priežiūros veikla užsiimančių specialistų pareigų
neatlikimas
Asmens sveikatos priežiūros veikla užsiimančių specialistų pareigų, nustatytų įstatymais ir kitais teisės aktais, nevykdymas arba netinkamas vykdymas -
užtraukia baudą nuo penkių šimtų iki vieno tūkstančio litų.
43(5) straipsnis. Radiacinės saugos centro pareigūnų teisėtų reikalavimų nevykdymas ar
kliudymas jiems vykdyti valstybinę radiacinės saugos priežiūrą ir kontrolę
Radiacinės saugos centro pareigūnų teisėtų reikalavimų nevykdymas ar kliudymas jiems vykdyti pagal kompetenciją valstybinę radiacinės saugos priežiūrą ir kontrolę -
Tos pačios veikos, padarytos asmens, bausto administracine nuobauda už šio straipsnio pirmojoje dalyje numatytus pažeidimus, -
43(6) straipsnis. Kliudymas Valstybinės ligonių kasos ir teritorinių ligonių kasų pareigūnams ar jų įgaliotiems asmenims atlikti jiems pavestas pareigas, taip pat Valstybinės ligonių kasos ir teritorinių ligonių kasų pareigūnų sprendimų nevykdymas
Dokumentų nepateikimas ir kliudymas Valstybinės ligonių kasos ir teritorinių ligonių kasų pareigūnams ar jų įgaliotiems asmenims pagal jų kompetenciją tikrinti iš privalomojo sveikatos draudimo fondo biudžeto lėšų apmokamų asmens sveikatos priežiūros įstaigų teikiamų paslaugų kiekį, kokybę bei atlikti finansinę privalomojo sveikatos draudimo fondo biudžeto lėšų panaudojimo analizę, taip pat Valstybinės ligonių kasos ir teritorinių ligonių kasų pareigūnų ar jų įgaliotų asmenų teisėtų reikalavimų ir sprendimų nevykdymas -
Tos pačios veikos, padarytos asmens, bausto administracine nuobauda už šio straipsnio pirmojoje dalyje numatytus pažeidimus, -
43(7) straipsnis. Tyčinis melagingas duomenų apie suteiktas asmens sveikatos priežiūros
paslaugas ir išduotus (parduotus) kompensuojamuosius vaistus pateikimas
Tyčinis melagingas duomenų Valstybinei ligonių kasai ir teritorinėms ligonių kasoms apie suteiktas asmens sveikatos priežiūros paslaugas ir išduotus (parduotus) kompensuojamuosius vaistus pateikimas -
Tos pačios veikos, padarytos asmens, bausto administracine nuobauda už šio straipsnio pirmojoje dalyje numatytus pažeidimus, -
43(8) straipsnis. Tyčinis melagingų duomenų apie privalomojo sveikatos draudimo įmokų
mokėjimą pateikimas
Valstybinės mokesčių inspekcijos, Valstybinio socialinio draudimo įstaigos bei teritorinių ligonių kasų tyčinis melagingų duomenų apie privalomojo sveikatos draudimo įmokų mokėjimą pateikimas -
43(9) straipsnis. Kliudymas Valstybinės visuomenės sveikatos priežiūros tarnybos prie
Sveikatos apsaugos ministerijos ir jos tam įgaliotiems pareigūnams atlikti
jiems pavestas pareigas arba jų teisėtų reikalavimų nevykdymas
Neįleidimas ar kitoks kliudymas Valstybinės visuomenės sveikatos priežiūros tarnybos prie Sveikatos apsaugos ministerijos ir jos tam įgaliotiems pareigūnams tikrinti pagal jų kompetenciją įmones, įstaigas, organizacijas ir kitus ūkio subjektus, nepateikimas jiems dokumentų arba dokumentų nuslėpimas, klaidingų žinių suteikimas, taip pat Valstybinės visuomenės sveikatos priežiūros tarnybos prie Sveikatos apsaugos ministerijos ir jos tam įgaliotų pareigūnų teisėtų reikalavimų nevykdymas –
Tokia pat veika, padaryta asmens, bausto administracine nuobauda už šio straipsnio pirmojoje dalyje numatytus pažeidimus, –
43(10) straipsnis. Medicinos prietaisų saugą, kokybę, veikimą, eksploatavimą ir pateikimą į rinką reglamentuojančių norminių ar kitų teisės aktų nevykdymas ar pažeidimas
12 Baigiamosios nuostatos
Šis įstatymas netaikomas jungimuisi, jeigu jungimosi sąlygos yra pateiktos juridinių asmenų registro tvarkytojui iki šio įstatymo įsigaliojimo.
VIEŠOJO SEKTORIAUS ATSKAITOMYBĖS
Šis įstatymas nustato viešojo sektoriaus subjekto finansinę ir biudžeto vykdymo atskaitomybę, ataskaitų rinkinio sudėtį, finansinių ataskaitų rinkinio ir biudžeto vykdymo ataskaitų rinkinio sudėtį, jų sudarymo reikalavimus ir atsakomybę už ataskaitų rinkinio sudarymą ir pateikimą.
Šis įstatymas nustato reikalavimus atskiro viešojo sektoriaus subjekto ataskaitų rinkiniui, viešojo sektoriaus subjektų grupės konsoliduotųjų ataskaitų rinkiniui, valstybės konsoliduotųjų ataskaitų rinkiniui, savivaldybės konsoliduotųjų ataskaitų rinkiniui ir nacionaliniam ataskaitų rinkiniui, taip pat finansinių Valstybinio socialinio draudimo fondo ir finansinių Privalomojo sveikatos draudimo fondo ataskaitų rinkiniams.
Šis įstatymas taikomas viešojo sektoriaus subjektams, išskyrus valstybės ir savivaldybės įmones ir Lietuvos banką. Valstybės ir savivaldybės įmonės ir Lietuvos bankas teikia valstybės konsoliduotųjų ataskaitų rinkiniui ir nacionaliniam ataskaitų rinkiniui parengti reikalingas ataskaitas.
Šio įstatymo VI skirsnis netaikomas Valstybinio socialinio draudimo fondui, Privalomojo sveikatos draudimo fondui ir šių fondų administravimo įstaigoms.
2 Pagrindinės šio įstatymo sąvokos
Ataskaitinis laikotarpis - laikotarpis, kuriam sudaromas metinių arba tarpinių ataskaitų rinkinys.
Ataskaitos straipsnis - ataskaitos duomenų eilutė.
Aukštesniojo lygio biudžeto išlaidų sąmatos vykdymo ataskaita - biudžeto vykdymo ataskaita, kurioje pateikiama viešojo sektoriaus subjekto išlaidų sąmata ir jos vykdymo duomenys pagal valstybės funkcijas.
Aukštesniojo lygio biudžeto vykdymo ataskaitų aiškinamasis raštas - biudžeto vykdymo ataskaita, kurioje paaiškinamos aukštesniojo lygio biudžeto vykdymo ataskaitose nurodytos finansinės sumos, taip pat pateikiama papildoma reikšminga informacija, nenurodoma kitose aukštesniojo lygio biudžeto vykdymo ataskaitose.
Biudžeto pajamos - teisės aktuose nustatytos piniginės įplaukos į atitinkamą biudžetą: valstybės, savivaldybių, Valstybinio socialinio draudimo fondo, Privalomojo sveikatos draudimo fondo, Privatizavimo fondo, Rezervinio (stabilizavimo) fondo, valstybės įmonės Ignalinos atominės elektrinės eksploatavimo nutraukimo fondo, Garantinio fondo, savivaldybių privatizavimo fondų.
Biudžeto pajamų ir išlaidų plano vykdymo ataskaita - aukštesniojo lygio biudžeto vykdymo ataskaita, kurioje pateikiamas tam tikro biudžeto pajamų ir išlaidų planas ir jo vykdymo duomenys.
Biudžeto vykdymo ataskaitų rinkinys - periodiškai rengiamas teisės aktų nustatytų ataskaitų rinkinys, kuriame pagal teisės aktuose nustatytą formą pateikiami biudžeto (biudžeto pajamų ir išlaidų sąmatos) vykdymo duomenys.
Biudžeto vykdymo atskaitomybė - duomenų apie biudžeto pajamų ir išlaidų sąmatos vykdymą periodinis rengimas pagal nustatytą formą.
Finansavimo sumos - valstybės ir savivaldybių biudžetų, Valstybinio socialinio draudimo fondo, Privalomojo sveikatos draudimo fondo, kitų valstybės išteklių fondų, savivaldybių privatizavimo fondų, Europos Sąjungos, Lietuvos ir užsienio paramos fondų arba kitų asmenų perduoti pinigai arba kitas turtas viešojo sektoriaus subjekto įstatuose nustatytiems tikslams ir programoms įgyvendinti. Finansavimo sumos apima ir valstybės biudžeto bei savivaldybių biudžetų asignavimų sumas, pervestas viešojo sektoriaus subjektui pavedimams vykdyti, ir kitas lėšas bei neatlygintinai gautą arba perduotą turtą, įskaitant ir gautus arba perduotus paramos ar labdaros būdu.
Finansiniai metai - metinis ataskaitinis laikotarpis, kuriam sudaromas metinių ataskaitų rinkinys. Viešojo sektoriaus subjekto finansiniai metai sutampa su kalendoriniais metais. Viešojo sektoriaus subjekto, kuris pradeda veiklą, yra reorganizuojamas arba likviduojamas, finansiniai metai gali būti trumpesni už kalendorinius.
1Inventorizacija - turto ir įsipareigojimų patikrinimas ir jų faktiškai rastų likučių palyginimas su buhalterinės apskaitos duomenimis.
1Mokesčių fondai - Valstybinės mokesčių inspekcijos ir Muitinės departamento sąskaitos, kuriose kaupiamos turto ir įsipareigojimų, susijusių su administruojamais Lietuvos Respublikos mokesčių administravimo įstatyme nurodytais mokesčiais, rinkliavomis ir kitomis įmokomis, sumos ir kitos sumos, susijusios su minėtų įstaigų atliekamomis funkcijomis, kurios joms perduotos kitais teisės aktais.
1Nacionalinis ataskaitų rinkinys - ataskaitų rinkinys, kurį sudaro valstybės, visų savivaldybių, Valstybinio socialinio draudimo fondo bei Privalomojo sveikatos draudimo fondo biudžeto vykdymo ataskaitų rinkiniai ir jungtinis finansinių ataskaitų rinkinys, kurį sudaro visų savivaldybių, Valstybinio socialinio draudimo fondo, Privalomojo sveikatos draudimo fondo ir valstybės konsoliduotųjų finansinių ataskaitų rinkiniai, pateikti kaip vieno viešojo sektoriaus subjekto finansinių ataskaitų rinkinys.
1Pajamos - gauta, gaunama arba gautina ekonominė nauda už viešųjų paslaugų teikimą, prekių ir paslaugų pardavimą per ataskaitinį laikotarpį, kai turto vertė padidėja arba įsipareigojimai sumažėja, dėl ko padidėja grynasis turtas, išskyrus tiesioginį jo didinimą.
1Privalomojo sveikatos draudimo fondo konsoliduotųjų ataskaitų rinkinys - Privalomojo sveikatos draudimo fondo administravimo įstaigų ir Privalomojo sveikatos draudimo fondo bei kitų subjektų, kuriuose šio fondo administravimo įstaigos įgyvendina steigėjo arba savininko (dalininko) teises, ataskaitų rinkinys, kuriame pateikiami apibendrinti minėtų viešojo sektoriaus subjektų finansinių metų apskaitos duomenys.
1Reikšminga informacija - informacija, kurios nepateikimas arba klaidingas pateikimas gali iškreipti ataskaitą ir paveikti informacijos vartotojų priimamus sprendimus.
1Sąnaudos - ekonominės naudos sumažėjimas dėl turto sunaudojimo, pardavimo, perdavimo, netekimo arba nuvertėjimo ir įsipareigojimų prisiėmimo per ataskaitinį laikotarpį, dėl ko sumažėja grynasis turtas, išskyrus tiesioginį jo mažinimą.
1Savivaldybės konsoliduotųjų ataskaitų rinkinys - savivaldybės biudžetinių įstaigų, savivaldybės privatizavimo fondo ir kitų subjektų, kuriuose savivaldybė įgyvendina steigėjo arba savininko (dalininko) teises ir kontroliuoja bei finansuoja jų veiklą, ataskaitų rinkinys, kuriame pateikiami apibendrinti minėtų viešojo sektoriaus subjektų finansinių metų apskaitos duomenys.
1Tarpinių ataskaitų rinkinys - ataskaitų rinkinys, sudaromas apibendrinus laikotarpio, trumpesnio negu finansiniai metai, duomenis.
20. Valstybės išteklių fondas - pagal Lietuvos Respublikos teisės aktus įsteigtas fondas, kurio sudarymo šaltinis yra valstybės ištekliai, naudojami šio fondo veiklą reglamentuojančiuose teisės aktuose nustatytiems tikslams.
2Valstybės konsoliduotųjų ataskaitų rinkinys - valstybės biudžetinių įstaigų, mokesčių fondų, valstybės išteklių fondų, išskyrus Valstybinio socialinio draudimo fondą ir Privalomojo sveikatos draudimo fondą, ir kitų subjektų, kuriuose valstybė įgyvendina steigėjo arba savininko (dalininko) teises ir kontroliuoja bei finansuoja jų veiklą, ataskaitų rinkinys, kuriame pateikiami apibendrinti minėtų viešojo sektoriaus subjektų finansinių metų apskaitos duomenys.
2Valstybinio socialinio draudimo fondo konsoliduotųjų ataskaitų rinkinys - Valstybinio socialinio draudimo fondo administravimo įstaigų ir Valstybinio socialinio draudimo fondo bei kitų subjektų, kuriuose šio fondo administravimo įstaigos įgyvendina steigėjo arba savininko (dalininko) teises, ataskaitų rinkinys, kuriame pateikiami apibendrinti minėtų viešojo sektoriaus subjektų finansinių metų apskaitos duomenys.
2Viešojo sektoriaus subjektai - valstybė, savivaldybės, valstybės išteklių fondai (tarp jų Valstybinio socialinio draudimo fondas ir Privalomojo sveikatos draudimo fondas) ir savivaldybių privatizavimo fondai, mokesčių fondai, valstybės ir savivaldybių biudžetinės įstaigos, kiti subjektai, atliekantys įstatymų nustatytas viešojo administravimo funkcijas.
2Viešojo sektoriaus subjekto finansinė atskaitomybė - finansinių duomenų apie viešojo sektoriaus subjekto finansinę būklę, veiklos rezultatus, pinigų srautus ir jų aiškinimo periodinis rengimas nustatyta forma.
2Viešojo sektoriaus subjekto finansinės būklės ataskaita - finansinė ataskaita, kurioje parodomas visas viešojo sektoriaus subjekto turtas, finansavimo sumos, įsipareigojimai ir grynasis turtas paskutinę atskaitinio laikotarpio dieną.
2Viešojo sektoriaus subjekto finansinių ataskaitų aiškinamasis raštas - finansinė ataskaita, kurioje detalizuojamos ir paaiškinamos viešojo sektoriaus subjekto finansinės būklės, veiklos rezultatų, pinigų srautų ir grynojo turto pokyčių ataskaitose nurodytos sumos, taip pat pateikiama papildoma reikšminga informacija, nenurodoma kitose finansinėse ataskaitose. Į šį aiškinamąjį raštą įtraukiama Viešojo sektoriaus apskaitos ir finansinės atskaitomybės standartų reikalaujama pateikti informacija.
2Viešojo sektoriaus subjekto finansinių ataskaitų rinkinys - periodiškai rengiamas teisės aktų nustatytų ataskaitų rinkinys, kuriame pateikiami finansiniai duomenys pagal Viešojo sektoriaus apskaitos ir finansinės atskaitomybės standartų nustatytą formą apie viešojo sektoriaus subjekto finansinę būklę, veiklos rezultatus, pinigų srautus.
2Viešojo sektoriaus subjekto grynasis turtas - turto dalis, likusi iš viešojo sektoriaus subjekto turto atėmus visų jo įsipareigojimų vertę ir finansavimo sumas.
2Viešojo sektoriaus subjekto grynojo turto pokyčių ataskaita - finansinė ataskaita, kurioje pateikiami duomenys apie viešojo sektoriaus subjekto grynojo turto pasikeitimą per ataskaitinį laikotarpį.
30. Viešojo sektoriaus subjektų grupė - grupė, kurią sudaro viešojo sektoriaus subjektas, jam pavaldžios biudžetinės įstaigos, valstybės išteklių fondai, savivaldybių privatizavimo fondai ir (arba) kiti subjektai, kuriuos teisės aktų nustatyta tvarka viešojo sektoriaus subjektas kontroliuoja, gali daryti įtaką jų finansiniams, ekonominiams ir kitiems sprendimams ir yra jų steigėjas arba savininkas (dalininkas).
3Viešojo sektoriaus subjektų grupės konsoliduotųjų ataskaitų rinkinys - viešojo sektoriaus subjektų grupės, kaip vieno viešojo sektoriaus subjekto, sudarytas metinių ataskaitų rinkinys, kuriame pateikiami apibendrinti viešojo sektoriaus subjektų finansinių metų apskaitos duomenys.
3Viešojo sektoriaus subjekto išlaidos - ištekliai, panaudoti atliekant viešojo sektoriaus subjektui pavestas funkcijas, numatytas viešojo sektoriaus subjektų veiklą reglamentuojančiuose teisės aktuose.
3Viešojo sektoriaus subjekto išmokos - pinigai, išmokėti atliekant viešojo sektoriaus subjektui pavestas funkcijas, numatytas viešojo sektoriaus subjektų veiklą reglamentuojančiuose teisės aktuose.
3Viešojo sektoriaus subjekto metinių ataskaitų rinkinys - ataskaitų rinkinys, sudaromas apibendrinus viešojo sektoriaus subjekto finansinių metų apskaitos duomenis.
3Viešojo sektoriaus subjekto pinigų srautų ataskaita - finansinė ataskaita, kurioje nurodomos viešojo sektoriaus subjekto ataskaitinio laikotarpio pinigų ir pinigų ekvivalentų įplaukos bei išmokos.
3Viešojo sektoriaus subjekto veiklos rezultatų ataskaita - finansinė ataskaita, kurioje nurodomos visos viešojo sektoriaus subjekto ataskaitinio laikotarpio pajamos, sąnaudos ir veiklos rezultatai.
3Žemesniojo lygio biudžeto išlaidų sąmatos vykdymo ataskaita - biudžeto vykdymo ataskaita, kurioje pateikiama viešojo sektoriaus subjekto išlaidų sąmata, pagal ją gauti biudžeto asignavimai ir jų panaudojimas pagal vykdomas programas, valstybės funkcijas, ekonominę klasifikaciją ir pagal finansavimo šaltinius, jei atsiskaityti už finansavimo panaudojimą yra nustatyta teisės aktuose.
3Žemesniojo lygio biudžeto išlaidų sąmatų vykdymo aiškinamasis raštas - biudžeto vykdymo ataskaita, kurioje paaiškinamos biudžeto išlaidų sąmatų nevykdymo priežastys, taip pat pateikiama papildoma reikšminga informacija, nenurodoma žemesniojo lygio biudžeto išlaidų sąmatų vykdymo ataskaitose.
3Kitos šiame įstatyme vartojamos sąvokos suprantamos taip, kaip jos apibrėžtos Buhalterinės apskaitos įstatyme, Valstybės iždo įstatyme, Biudžeto sandaros įstatyme, Valstybinio socialinio draudimo įstatyme, Valstybinio socialinio draudimo fondo biudžeto sandaros įstatyme, Sveikatos draudimo įstatyme ir Valstybės kontrolės įstatyme.
ANTRASIS SKIRSNIS
BENDRIEJI APSKAITOS PRINCIPAI
3 Bendrųjų apskaitos principų taikymas
Viešojo sektoriaus subjekto finansinių ataskaitų rinkinys (toliau - finansinės ataskaitos) turi būti sudarytas taip, kad tikrai ir teisingai parodytų viešojo sektoriaus subjekto turtą, finansavimo sumas, įsipareigojimus, pajamas ir sąnaudas, grynąjį turtą, pinigų srautus.
Viešojo sektoriaus subjektai, tvarkydami buhalterinę apskaitą ir sudarydami finansines ataskaitas, vadovaujasi šiais bendraisiais apskaitos principais:
subjekto;
veiklos tęstinumo;
periodiškumo;
pastovumo;
piniginio mato;
kaupimo;
palyginimo;
atsargumo;
neutralumo;
turinio viršenybės prieš formą.
Viešojo sektoriaus subjektai, išskyrus Valstybinio socialinio draudimo fondą, sudarydami biudžeto vykdymo ataskaitų rinkinį (toliau - biudžeto vykdymo ataskaitos), vadovaujasi šio straipsnio 2 dalies 1, 3, 4 ir 5 punktuose nurodytais bendraisiais apskaitos principais ir pinigų principu.
4 Subjekto principas
Kiekvienas viešojo sektoriaus subjektas, sudarantis finansinių ataskaitų ir biudžeto vykdymo ataskaitų rinkinius (toliau - ataskaitų rinkiniai arba ataskaitos), laikomas atskiru apskaitos vienetu.
Apskaitoje registruojamas tik to viešojo sektoriaus subjekto nuosavas ir patikėjimo teise valdomas, naudojamas ir disponuojamas valstybės ar savivaldybės turtas, finansavimo sumos ir įsipareigojimai, pajamos ir sąnaudos.
Valstybės išteklių fondo ir savivaldybės privatizavimo fondo tvarkytojas šio fondo apskaitą tvarko atskirai nuo savo, kaip asignavimų valdytojo, apskaitos. Į valstybės išteklių fondo ir savivaldybės privatizavimo fondo apskaitą įtraukiamas Lietuvos Respublikos teisės aktuose nurodytas turtas ir su juo susiję įsipareigojimai, pajamos ir sąnaudos.
Mokesčių fondo apskaitą tvarko mokesčių administratorius atskirai nuo savo, kaip asignavimų valdytojo, apskaitos. Į mokesčių fondo, kaip atskiro subjekto, apskaitą įtraukiamos visos ūkinės operacijos ir ūkiniai įvykiai, susiję su mokesčių fondo veikla bei įgyvendinamais uždaviniais administruojant mokesčius, rinkliavas ir kitas įmokas bei vykdant įstatymais ar kitais teisės aktais perduotas funkcijas.
5 Veiklos tęstinumo principas
Tvarkant apskaitą, daroma prielaida, kad:
viešojo sektoriaus subjekto veiklos laikotarpis neribotas;
viešojo sektoriaus subjekto nenumatoma likviduoti.
Šis principas netaikomas viešojo sektoriaus subjektams, kai yra priimtas sprendimas juos likviduoti, ir ribotam veiklos laikotarpiui įsteigtiems viešojo sektoriaus subjektams.
6 Periodiškumo principas
Viešojo sektoriaus subjekto veikla tvarkant apskaitą suskirstoma į finansinius metus arba kitos trukmės ataskaitinius laikotarpius, kuriems pasibaigus sudaromos ataskaitos.
7 Pastovumo principas
Viešojo sektoriaus subjektas pasirinktą apskaitos metodą turi taikyti nuolat.
Apskaitos metodą galima keisti tik tuo atveju, jeigu siekiama teisingiau parodyti viešojo sektoriaus subjekto finansinių metų turtą, finansavimo sumas ir įsipareigojimus.
8 Piniginio mato principas
Viešojo sektoriaus subjekto turtas, finansavimo sumos ir įsipareigojimai ataskaitose rodomi pinigine išraiška.
9 Kaupimo principas
Ūkinės operacijos ir ūkiniai įvykiai viešojo sektoriaus subjekto apskaitoje registruojami tada, kai jie įvyksta, ir pateikiami tų ataskaitinių laikotarpių finansinėse ataskaitose. Pajamos registruojamos tada, kai jos uždirbamos, o sąnaudos - tada, kai jos patiriamos, neatsižvelgiant į pinigų gavimą ar išmokėjimą.
10 Palyginimo principas
Finansinėse ataskaitose turi būti pateikiami ataskaitinių ir praėjusių mažiausiai vienų finansinių metų duomenys.
Pajamos, uždirbtos per ataskaitinį laikotarpį, siejamos su sąnaudomis, patirtomis uždirbant tas pajamas.
Finansinės ataskaitos turi būti parengtos taip, kad jų vartotojai galėtų palyginti jose pateiktus duomenis su kitų ataskaitinių laikotarpių bei kitų viešojo sektoriaus subjektų finansinėse ataskaitose pateiktais duomenimis ir teisingai įvertinti viešojo sektoriaus subjekto finansinės būklės pokyčius.
11 Atsargumo principas
Viešojo sektoriaus subjektas pasirenka tokius apskaitos metodus, kuriuos taikant viešojo sektoriaus subjekto turto, finansavimo sumų ir įsipareigojimų, pajamų ir sąnaudų vertė negali būti nepagrįstai padidinta arba nepagrįstai sumažinta.
12 Neutralumo principas
Apskaitos informacija pateikiama nešališkai. Jos pateikimas neturi daryti įtakos apskaitos informacijos vartotojų priimamiems sprendimams ir neturi būti siekiama iš anksto numatyto rezultato.
13 Turinio viršenybės prieš formą principas
Ūkinės operacijos ir ūkiniai įvykiai apskaitoje registruojami pagal jų turinį ir ekonominę prasmę, o ne tik pagal jų teisinę formą.
14 Pinigų principas
Viešojo sektoriaus subjekto išlaidos pripažįstamos tada, kada išmokami pinigai, o pajamos pripažįstamos tada, kada gaunami pinigai.
TREČIASIS SKIRSNIS
ATASKAITŲ RINKINIO SUDĖTIS
15 Ataskaitų rinkinio lygiai
Ataskaitų rinkiniai yra aukštesniojo ir žemesniojo lygio. Žemesniojo lygio ataskaitų rinkinį sudaro kiekvienas viešojo sektoriaus subjektas ir viešojo sektoriaus subjektų grupė. Aukštesniojo lygio ataskaitų rinkinį sudaro valstybė ir savivaldybės.
Viešojo sektoriaus subjektų grupių sudėtį ataskaitoms konsoliduoti nustato Lietuvos Respublikos Vyriausybė (toliau - Vyriausybė).
16 Viešojo sektoriaus subjekto metinių ataskaitų rinkinys
Viešojo sektoriaus subjekto metinių ataskaitų rinkinį (toliau - metinės ataskaitos) sudaro:
metinės finansinės ataskaitos;
metinės biudžeto vykdymo ataskaitos.
17 Tarpinių ataskaitų rinkinio sudėtis
Tarpinių ataskaitų rinkinio (toliau - tarpinės ataskaitos) sudėtį nustato Lietuvos Respublikos finansų ministerija (toliau - Finansų ministerija).
18 Nacionalinio ataskaitų rinkinio sudėtis
Nacionalinį ataskaitų rinkinį sudaro:
jungtinės finansinės ataskaitos - visų savivaldybių, Valstybinio socialinio draudimo fondo, Privalomojo sveikatos draudimo fondo ir valstybės konsoliduotosios finansinės ataskaitos, pateiktos kaip vieno viešojo sektoriaus subjekto finansinės ataskaitos;
valstybės biudžeto vykdymo ataskaitos;
suvestinės savivaldybių biudžetų vykdymo ataskaitos;
Valstybinio socialinio draudimo fondo biudžeto vykdymo ataskaitos;
Privalomojo sveikatos draudimo fondo biudžeto vykdymo ataskaitos.
Nacionalinio ataskaitų rinkinio ataskaitoms taikomi aukštesniojo ataskaitų rinkinio lygio reikalavimai.
KETVIRTASIS SKIRSNIS
REIKALAVIMAI ATASKAITOMS
19 Bendrieji reikalavimai ataskaitoms
Metines ataskaitas viešojo sektoriaus subjektai sudaro pasibaigus finansiniams metams pagal finansinių metų paskutinės dienos duomenis Finansų ministerijos nustatytais terminais.
Finansinės ataskaitos sudaromos vadovaujantis šiuo įstatymu ir Viešojo sektoriaus apskaitos ir finansinės atskaitomybės standartais.
Biudžeto vykdymo ataskaitos sudaromos vadovaujantis Biudžeto sandaros įstatymu, Valstybės iždo įstatymu, šiuo įstatymu ir kitais teisės aktais.
Valstybinio socialinio draudimo fondo bei šio fondo administravimo įstaigų biudžeto vykdymo ataskaitos ir Privalomojo sveikatos draudimo fondo bei šio fondo administravimo įstaigų biudžeto vykdymo ataskaitos sudaromos vadovaujantis šių fondų veiklą reglamentuojančiais teisės aktais.
Valstybės išteklių fondai, išskyrus Valstybinio socialinio draudimo fondą ir Privalomojo sveikatos draudimo fondą, savivaldybių privatizavimo fondai, mokesčių fondai ir viešosios įstaigos nesudaro biudžeto vykdymo ataskaitų, jei kituose teisės aktuose nenustatyta ko kita.
Teisės aktų nustatyta tvarka valstybės ir (arba) savivaldybės institucijos gali reikalauti, kad joms pavaldžios įstaigos pateiktų šiame įstatyme nenurodytas ataskaitas.
Ataskaitos sudaromos lietuvių kalba.
Iki ataskaitų sudarymo apskaitoje turi būti registruotos visos viešojo sektoriaus subjekto ataskaitinio laikotarpio ūkinės operacijos ir ūkiniai įvykiai.
Apskaitos duomenys pagrindžiami turto ir įsipareigojimų inventorizavimo duomenimis. Inventorizavimo tvarką nustato Vyriausybė arba jos įgaliota institucija.
Ataskaitinių finansinių metų pradžios finansinių ataskaitų straipsnių sumos turi sutapti su praėjusių finansinių metų pabaigos finansinių ataskaitų atitinkamų straipsnių sumomis.
1Ataskaitos pasirašomos šio įstatymo 31 straipsnyje nustatyta tvarka.
20 Ataskaitų įforminimo reikalavimai
Viešojo sektoriaus subjekto ataskaitos pradžioje turi būti nurodyta:
viešojo sektoriaus subjekto pavadinimas, kodas, buveinės adresas;
paskutinė ataskaitinio laikotarpio diena arba ataskaitinis laikotarpis;
kad ataskaitoje pateikiami duomenys išreiškiami Lietuvos Respublikos piniginiais vienetais.
Konsoliduotosios ataskaitos pradžioje turi būti nurodyta:
viešojo sektoriaus subjektų grupės pavadinimas;
viešojo sektoriaus subjekto, parengusio konsoliduotąją ataskaitą, pavadinimas, kodas, buveinės adresas;
paskutinė ataskaitinio laikotarpio diena arba ataskaitinis laikotarpis;
kad konsoliduotojoje ataskaitoje pateikiami duomenys išreiškiami Lietuvos Respublikos piniginiais vienetais, išskyrus valstybės konsoliduotąsias ir savivaldybės konsoliduotąsias ataskaitas, kuriose duomenys išreiškiami tūkstančiais Lietuvos Respublikos piniginių vienetų.
Nacionalinio ataskaitų rinkinio ataskaitos pradžioje turi būti nurodyta:
kad ataskaita yra nacionalinio ataskaitų rinkinio dalis;
paskutinė ataskaitinio laikotarpio diena arba ataskaitinis laikotarpis;
kad ataskaitoje pateikiami duomenys išreiškiami tūkstančiais Lietuvos Respublikos piniginių vienetų.
21 Papildomi reikalavimai finansinėms ataskaitoms
Tarpines ataskaitas viešojo sektoriaus subjektai sudaro prireikus arba teisės aktų nustatytais ataskaitiniais laikotarpiais.
Įregistruoti nauji viešojo sektoriaus subjektai parengia veiklos pradžios viešojo sektoriaus subjekto finansinės būklės ataskaitą (toliau - finansinės būklės ataskaita), kurioje nurodomas viešojo sektoriaus subjekto veiklos pradžioje buvęs turtas, finansavimo sumos ir įsipareigojimai.
Jei yra priimtas sprendimas likviduoti ar reorganizuoti viešojo sektoriaus subjektą, tas viešojo sektoriaus subjektas turi parengti finansinės būklės ataskaitą ir žemesniojo lygio biudžeto išlaidų sąmatos vykdymo ataskaitą pagal sprendime likviduoti ar reorganizuoti viešojo sektoriaus subjektą nurodytos datos duomenis ir pagal faktinio likvidavimo ar reorganizavimo dienos duomenis.
Jei ataskaitinių ir praėjusių finansinių metų finansinių ataskaitų straipsnių dėl apskaitos principų, ataskaitos formos pakeitimo arba kitų priežasčių neįmanoma palyginti, praėjusių finansinių metų pabaigos likučiai taisomi, kad juos būtų galima palyginti. Finansinių ataskaitų aiškinamajame rašte nurodoma taisymo priežastis, skaičiavimo metodas ir atsiradę skirtumai.
Kai šio įstatymo reikalavimų bei Viešojo sektoriaus apskaitos ir finansinės atskaitomybės standartų nepakanka, kad finansinės ataskaitos teisingai parodytų viešojo sektoriaus subjekto finansinių metų turtą, finansavimo sumas, įsipareigojimus, pajamas ir sąnaudas, finansinių ataskaitų aiškinamajame rašte turi būti pateikta papildoma informacija.
Nukrypti nuo Viešojo sektoriaus apskaitos ir finansinės atskaitomybės standartų galima tik esant aplinkybėms, nepriklausančioms nuo viešojo sektoriaus subjekto valios, suderinus su Finansų ministerija. Informacija apie kiekvieną nukrypimą nuo Viešojo sektoriaus apskaitos ir finansinės atskaitomybės standartų, apie nukrypimo priežastis ir poveikį viešojo sektoriaus subjekto turtui, finansavimo sumoms, įsipareigojimams, pajamoms ir sąnaudoms pateikiama finansinių ataskaitų aiškinamajame rašte.
22 Reikalavimai konsoliduotosioms ataskaitoms
Konsoliduotosioms ataskaitoms taikomi šio įstatymo 19 straipsnio 1, 2, 3, 6, 7, 8, 10 ir 11 dalių reikalavimai. Konsoliduotosioms finansinėms ataskaitoms taikomi ir šio įstatymo 21 straipsnio 4 dalies reikalavimai.
Konsoliduojamos to paties ataskaitinio laikotarpio viešojo sektoriaus subjektų grupės ataskaitos.
Konsoliduotosiose finansinėse ataskaitose turi būti parodytas visas konsoliduojamų viešojo sektoriaus subjektų grupės turtas, įsipareigojimai, finansavimo sumos ir grynasis turtas, pajamos ir sąnaudos, pinigų srautai.
Valstybės, savivaldybės, Valstybinio socialinio draudimo fondo, Privalomojo sveikatos draudimo fondo konsoliduotosiose biudžeto vykdymo ataskaitose turi būti parodytos visos konsoliduojamų viešojo sektoriaus subjektų grupės biudžeto pajamos ir išlaidos, o kitų viešojo sektoriaus subjektų konsoliduotosiose biudžeto vykdymo ataskaitose turi būti parodytos tik viešojo sektoriaus subjekto grupės atitinkamo biudžeto išlaidos.
23 Konsoliduotųjų ataskaitų ir nacionalinio ataskaitų rinkinio rengimas
Atitinkamų viešojo sektoriaus subjektų grupių konsoliduotąsias ataskaitas sudaro Vyriausybės nurodyti viešojo sektoriaus subjektai.
Valstybės konsoliduotųjų ataskaitų rinkinį (toliau - valstybės konsoliduotosios ataskaitos) sudaro Finansų ministerija.
Savivaldybės konsoliduotųjų ataskaitų rinkinį (toliau - savivaldybės konsoliduotosios ataskaitos) sudaro savivaldybės administracija.
Valstybinio socialinio draudimo fondo ataskaitų rinkinius sudaro Valstybinio socialinio draudimo fondo valdyba prie Socialinės apsaugos ir darbo ministerijos, o Privalomojo sveikatos draudimo fondo - Valstybinė ligonių kasa prie Sveikatos apsaugos ministerijos.
Nacionalinio ataskaitų rinkinio ataskaitas sudaro Vyriausybės įgaliota institucija.
24 Turto, finansavimo sumų ir įsipareigojimų įvertinimas
Sudarydami finansines ataskaitas, viešojo sektoriaus subjektai įvertina turtą, finansavimo sumas ir įsipareigojimus vadovaudamiesi Viešojo sektoriaus apskaitos ir finansinės atskaitomybės standartais.
Kiekvienas turto, finansavimo sumų ir įsipareigojimų straipsnis vertinamas atskirai. Ilgalaikio ir trumpalaikio turto, finansavimo sumų, ilgalaikių ir trumpalaikių įsipareigojimų, grynojo turto, pajamų ir sąnaudų straipsnių tarpusavio užskaitos negali būti atliekamos, išskyrus Viešojo sektoriaus apskaitos ir finansinės atskaitomybės standartuose nurodytus atvejus.
25 Įvykiai pasibaigus ataskaitiniam laikotarpiui ir klaidų taisymas
Įvykiai pasibaigus ataskaitiniam laikotarpiui, sudarant finansines ataskaitas, registruojami Viešojo sektoriaus apskaitos ir finansinės atskaitomybės standartų nustatyta tvarka.
Klaidų, paaiškėjusių pasibaigus ataskaitiniam laikotarpiui, taisymo tvarką, sudarant finansines ataskaitas, nustato Viešojo sektoriaus apskaitos ir finansinės atskaitomybės standartai.
Klaidos, paaiškėjusios pasibaigus ataskaitiniam laikotarpiui, sudarant biudžeto vykdymo ataskaitas, paaiškinamos to laikotarpio, kurį buvo pastebėtos, biudžeto išlaidų sąmatų vykdymo aiškinamajame rašte arba biudžeto vykdymo aiškinamajame rašte.
PENKTASIS SKIRSNIS
FINANSINIŲ ATASKAITŲ RINKINIO SUDĖTIS
26 Metinių finansinių ataskaitų rinkinio sudėtis
Metinių finansinių ataskaitų rinkinį neatsižvelgiant į ataskaitų rinkinio lygį sudaro šios finansinės ataskaitos:
finansinės būklės ataskaita;
viešojo sektoriaus subjekto veiklos rezultatų ataskaita;
viešojo sektoriaus subjekto pinigų srautų ataskaita;
viešojo sektoriaus subjekto grynojo turto pokyčių ataskaita (toliau - grynojo turto pokyčių ataskaita);
finansinių ataskaitų aiškinamasis raštas.
Grynojo turto pokyčių ataskaitos gali nesudaryti tie viešojo sektoriaus subjektai, kurių ataskaitinių metų ir praėjusių finansinių metų pabaigoje grynasis turtas buvo lygus nuliui.
Žemesniojo ir aukštesniojo lygio finansinių ataskaitų formas ir jų sudarymo tvarką nustato Viešojo sektoriaus apskaitos ir finansinės atskaitomybės standartai.
27 Konsoliduotųjų finansinių ataskaitų rinkinio ir nacionalinio finansinių ataskaitų rinkinio sudėtis
Žemesniojo ir aukštesniojo lygio konsoliduotųjų finansinių ataskaitų rinkinys ir nacionalinis finansinių ataskaitų rinkinys susideda iš 26 straipsnyje nurodytų konsoliduotųjų finansinių ataskaitų.
ŠEŠTASIS SKIRSNIS
BIUDŽETO VYKDYMO ATASKAITŲ RINKINIO SUDĖTIS
28 Metinių biudžeto vykdymo ataskaitų rinkinio sudėtis
Metinių žemesniojo lygio biudžeto vykdymo ataskaitų rinkinį sudaro šios biudžeto vykdymo ataskaitos:
žemesniojo lygio biudžeto išlaidų sąmatos vykdymo ataskaitos;
žemesniojo lygio biudžeto išlaidų sąmatų vykdymo aiškinamasis raštas.
Metinių aukštesniojo lygio biudžeto vykdymo ataskaitų rinkinį sudaro šios konsoliduotosios biudžeto vykdymo ataskaitos:
biudžeto pajamų ir išlaidų plano vykdymo ataskaita;
aukštesniojo lygio biudžeto išlaidų sąmatos vykdymo ataskaitos;
aukštesniojo lygio biudžeto vykdymo ataskaitų aiškinamasis raštas.
Kitus žemesniojo ir aukštesniojo lygio biudžeto vykdymo ataskaitų formų ir jų sudarymo tvarkos reikalavimus viešojo sektoriaus subjektams nustato Finansų ministerija.
29 Konsoliduotųjų biudžeto vykdymo ataskaitų rinkinio sudėtis
Žemesniojo lygio konsoliduotųjų biudžeto vykdymo ataskaitų rinkinį sudaro 28 straipsnio 1 dalyje nurodytos, o aukštesniojo lygio - 28 straipsnio 2 dalyje nurodytos konsoliduotosios ataskaitos.
SEPTINTASIS SKIRSNIS
ATSAKOMYBĖ UŽ ATASKAITŲ RINKINIŲ SUDARYMĄ IR PATEIKIMĄ
30 Ataskaitų rinkinių auditas
Viešojo sektoriaus subjekto metinių ataskaitų rinkinių ir viešojo sektoriaus subjektų grupių konsoliduotųjų ataskaitų rinkinių auditą atlieka Lietuvos Respublikos valstybės kontrolė, savivaldybių kontrolierių tarnybos, nepriklausomos audito įmonės pagal Valstybės kontrolės įstatymą, Biudžeto sandaros įstatymą, Vietos savivaldos įstatymą, Valstybinio socialinio draudimo fondo biudžeto sandaros įstatymą ir kitus teisės aktus.
31 Ataskaitų pasirašymas
Viešojo sektoriaus subjekto ataskaitas pasirašo viešojo sektoriaus subjekto vadovas, ministerijoje - ministerijos valstybės sekretorius, savivaldybėje - savivaldybės administracijos direktorius.
Viešojo sektoriaus subjektų grupės konsoliduotąsias ataskaitas pasirašo juos sudariusio viešojo sektoriaus subjekto vadovas, ministerijoje - ministerijos valstybės sekretorius, savivaldybėje - savivaldybės administracijos direktorius.
Savivaldybės konsoliduotųjų ataskaitų rinkinį (toliau - savivaldybės konsoliduotosios ataskaitos) pasirašo savivaldybės administracijos direktorius.
Valstybės konsoliduotųjų ataskaitų rinkinį (toliau - valstybės konsoliduotosios ataskaitos) pasirašo finansų ministras.
Nacionalinio ataskaitų rinkinio ataskaitas pasirašo Vyriausybės įgaliotos jas rengti institucijos vadovas.
32 Ataskaitų rinkinių teikimas
Viešojo sektoriaus subjektų grupės nariai metinių ataskaitų rinkinius teikia už viešojo sektoriaus subjektų grupės konsoliduotųjų ataskaitų rinkinio parengimą atsakingam viešojo sektoriaus subjektui jo nustatytais terminais. Metinių viešojo sektoriaus subjektų grupių konsoliduotųjų ataskaitų rinkinius, įstatymų nustatytais atvejais kartu su auditoriaus (valstybinio audito) išvada, teikia už šių rinkinių parengimą atsakingi viešojo sektoriaus subjektai Finansų ministerijai jos nustatytais, su Valstybės kontrole (auditą atliekančia įmone ar institucija) suderintais terminais.
Metines konsoliduotąsias ataskaitas savivaldybės teikia Finansų ministerijai pasibaigus finansiniams metams, ne vėliau kaip iki kitų metų kovo 15 dienos.
Valstybės konsoliduotąsias ataskaitas ir visų savivaldybių konsoliduotąsias ataskaitas Finansų ministerija teikia Vyriausybės įgaliotai institucijai, atsakingai už nacionalinio ataskaitų rinkinio parengimą, pasibaigus finansiniams metams, ne vėliau kaip iki kitų metų balandžio 15 dienos.
Valstybinio socialinio draudimo fondo valdyba prie Socialinės apsaugos ir darbo ministerijos ir Valstybinė ligonių kasa prie Sveikatos apsaugos ministerijos savo metines konsoliduotąsias ataskaitas teikia Vyriausybės įgaliotai institucijai, atsakingai už nacionalinio ataskaitų rinkinio parengimą, pasibaigus finansiniams metams, ne vėliau kaip iki kitų metų balandžio 15 dienos.
Vyriausybė nacionalinį ataskaitų rinkinį kartu su audito išvada teikia Lietuvos Respublikos Seimui iki kitų finansinių metų spalio 1 dienos.
33 Ataskaitų rinkinių skelbimas
Viešojo sektoriaus subjektas savo metinių ataskaitų rinkinius skelbia jį kontroliuojančio subjekto nustatyta tvarka.
Viešojo sektoriaus subjektų grupės konsoliduotųjų ataskaitų rinkinius, įstatymų nustatytais atvejais kartu su auditoriaus (valstybinio audito) išvada, skelbia už jų sudarymą atsakingas viešojo sektoriaus subjektas savo interneto svetainėje.
Savivaldybė metines konsoliduotąsias ataskaitas kartu su auditoriaus išvada skelbia savo interneto svetainėje ne vėliau kaip per 10 dienų nuo auditoriaus išvados pasirašymo.
Finansų ministerija valstybės konsoliduotąsias ataskaitas kartu su auditoriaus (valstybinio audito) išvada ir visų savivaldybių ataskaitas skelbia savo interneto svetainėje ne vėliau kaip per 10 dienų nuo auditoriaus išvados dėl valstybės konsoliduotųjų ataskaitų pasirašymo.
Valstybinio socialinio draudimo fondo ir Privalomojo sveikatos draudimo fondo ataskaitų rinkiniai skelbiami šių fondų veiklą reglamentuojančių teisės aktų nustatyta tvarka.
Nacionalinį ataskaitų rinkinį kartu su auditoriaus išvada savo interneto svetainėje skelbia Vyriausybės įgaliota institucija.
34 Ataskaitų rinkinių saugojimo tvarka
Ataskaitų rinkiniai saugomi Dokumentų ir archyvų įstatymo nustatyta tvarka.
35 Atsakomybė už ataskaitų rinkinių sudarymą, pateikimą ir paskelbimą laiku
Asmenys, pažeidę šio įstatymo reikalavimus, atsako teisės aktų nustatyta tvarka.
Už viešojo sektoriaus subjekto ataskaitų rinkinių sudarymą, pateikimą teisės aktuose nurodytoms įstaigoms ir institucijoms ir paskelbimą laiku atsako viešojo sektoriaus subjekto vadovas arba jo įgaliotas administracijos vadovas teisės aktų nustatyta tvarka.
Už konsoliduotųjų ataskaitų sudarymą, pateikimą teisės aktuose nurodytoms įstaigoms ir institucijoms ir paskelbimą laiku atsako jas parengusio viešojo sektoriaus subjekto vadovas teisės aktų nustatyta tvarka.
AŠTUNTASIS SKIRSNIS
BAIGIAMOSIOS NUOSTATOS
36 Įstatymo įsigaliojimas ir taikymas
Šis įstatymas įsigalioja nuo 2008 m. sausio 1 d.
Pagal šį įstatymą viešojo sektoriaus subjektas sudaro, teikia ir skelbia 2009 metų ir vėlesnių metų ataskaitų rinkinius. Viešojo sektoriaus subjekto 2009 metų finansinių ataskaitų rinkinyje turi būti pateikti praėjusių finansinių metų palyginamieji skaičiai. Viešojo sektoriaus subjektas turi teisę sudaryti 2008 metų ataskaitų rinkinius pagal šį įstatymą. Jei viešojo sektoriaus subjektas sudaro 2008 metų ataskaitų rinkinius pagal šį įstatymą, jis turi sudaryti ir teikti ir kitų iki 2009 m. sausio 1 d. priimtų teisės aktų nustatytas ataskaitas valstybės ir savivaldybės biudžeto įvykdymo apyskaitoms rengti.
Pagal šį įstatymą sudaromos 2010 metų ir vėlesnių metų metinės viešojo sektoriaus subjektų grupių, išskyrus Valstybinio socialinio draudimo fondą, Privalomojo sveikatos draudimo fondą ir mokesčių fondus, konsoliduotosios ataskaitos. Valstybinio socialinio draudimo fondo, Privalomojo sveikatos draudimo fondo ir mokesčių fondų konsoliduotosios ataskaitos sudaromos nuo 2009 metų.
Pagal šį įstatymą sudaromi 2012 metų ir vėlesnių metų metiniai nacionaliniai ataskaitų rinkiniai.
37 Pasiūlymas Vyriausybei
Vyriausybė iki 2008 m. sausio 1 d. parengia ir patvirtina šiam įstatymui įgyvendinti reikalingus teisės aktus.
Šio įstatymo paskirtis - nustatyti Lietuvos Respublikos teritorijoje ne miškų ūkio paskirties žemėje esančių želdynų ir želdinių apsaugos, tvarkymo, želdynų kūrimo ir želdinių veisimo teisinio reguliavimo pagrindus, siekiant užtikrinti gamtinio ir kultūrinio kraštovaizdžio stabilumą, gyventojų teisę į jų gyvenimo kokybę gerinančias aplinkos sąlygas. Šis įstatymas netaikomas žolinei augalijai, augančiai ne želdynų teritorijose.
2 Pagrindinės šio įstatymo sąvokos
Arboretumas - žemės sklypas, kuriame mokslo, pažintinės rekreacijos ir kitais tikslais kaupiami, tiriami ir eksponuojami vietiniai ir introdukuoti sumedėję augalai.
Atskirasis želdynas - želdynas, esantis tik jam skirtame žemės sklype.
Dendrologinis rinkinys - estetiniu, pažintiniu ir mokslo požiūriais vertingas želdynas, apsodintas vietiniais ir (arba) introdukuotais sumedėjusiais ne mažiau kaip 50 rūšių, porūšių, varietetų, formų, veislių augalais.
Istorinio želdyno atkūrimas - kompleksinis želdyno tvarkymas, kai grąžinama autentiška želdyno struktūra ir kompozicija.
Istorinis želdynas - bet kokio dydžio želdynas, turintis išliekamąją stilistinę, meninę vertę arba priklausantis svarbiems urbanistinės raidos etapams, susijęs su visuomenės, kultūros ar valstybės įvykiais arba asmenybėmis.
Krūmas - augalas su keliais ar keliolika maždaug vienodo storumo sumedėjusiais, beveik nuo pat žemės besišakojančiais stiebais.
Krūmokšnis - mažas (ne daugiau kaip 0,5 m aukščio) krūmas, su keliais daugiamečiais silpnai sumedėjusiais, beveik nuo pažemio besišakojančiais stiebais.
Liana - sumedėjęs augalas vijokliniais stiebais.
Mažieji kraštovaizdžio architektūros statiniai - nesudėtingi statiniai: atraminės sienutės, tvorelės, laiptai, lauko baldai ir šviestuvai, lengvų konstrukcijų pavėsinės, stoginės, lieptai, tilteliai, informaciniai statiniai (stendai, skydai, nuorodos ir kiti), skulptūros, aplinkos meno kūriniai, kiti vieno stiliaus teritorijos tvarkymo ir puošybos statiniai.
Medis - sumedėjęs augalas, dažniausiai su vienu pagrindiniu stiebu ir laja.
1Medžių ir krūmų naikinimas - neteisėtas medžių ar krūmų pjovimas, kirtimas, rovimas, laužymas, deginimas, nuodijimas cheminėmis medžiagomis ar kitais būdais, žemės paviršiaus ir (ar) jo lygio aplink medį ar krūmą keitimas (žeminimas, užpylimas ar sandarinimas), darantys poveikį medžių ar krūmų būklei.
1Miesto ar miestelio sodas - ramiam poilsiui ir renginiams skirtas ne mažesnis kaip 0,5 hektaro atskirasis želdynas, kurio lajų glaudumas - ne mažesnis kaip 70 procentų.
1Parkas - ne mažesnis kaip 1 hektaro žmogaus sukurtas ar jo pertvarkytas želdynas, kuriame yra meniškai sukomponuotų želdinių, mažųjų kraštovaizdžio architektūros ir (ar) inžinerinių statinių, skirtas poilsio, mokslo, kultūros reikmėms arba pramogoms ir aplinkos kokybei gerinti.
1Priklausomasis želdynas - želdynas, esantis kito objekto žemės sklype.
1Puskrūmis - augalas, kurio tik apatinė ūglių dalis yra daugiametė ir sumedėjusi, o viršutinė dalis yra žolinė.
1Skveras - ne mažesnis kaip 0,05 hektaro trumpalaikiam poilsiui skirtas želdynas su vyraujančiomis atviromis erdvėmis, gerinantis miesto, miestelio ir kaimo estetinę ir ekologinę būklę.
1Suinteresuota visuomenė - visuomenė, kuriai daro arba gali daryti poveikį rengiami želdynų kūrimo ir (arba) tvarkymo dokumentų sprendiniai ar kuriai yra svarbus tų sprendinių įgyvendinimas.
1Valstybinės reikšmės automobilių kelių želdiniai - želdiniai, augantys valstybinės reikšmės automobilių kelio juostoje - žemės juostoje, kurioje nutiestas ar tiesiamas kelias.
1Valstybinės reikšmės parkas - parkas, turintis ypatingą istorinę, architektūrinę, kultūrinę, mokslinę, estetinę, ekologinę ir dendrologinę vertę.
20. Veja - lygaus (horizontalaus ar nuolaidaus) paviršiaus viena žole ar kelių žolių mišiniu apsėtas prižiūrimas žolynas.
2Žalioji jungtis - ne siauresnis kaip 20 metrų pločio atskirasis želdynas, jungiantis miesto ir (ar) miestelio želdynus ir miškus mieste ir už jo ribų į želdynų sistemą, skirtas rekreacijai, darantis poveikį oro masių judėjimui ir atliekantis migracijos koridoriaus funkciją.
2Želdynas - ne mažesnis kaip 0,05 hektaro želdinių žemės sklypas, kuriame gali būti mažųjų kraštovaizdžio architektūros, inžinerinių ir laikinų statinių.
2Želdiniai - žmogaus pasėti ar pasodinti medžiai (tarp jų ir pasodinti pavieniai ar natūraliai išaugę), krūmai, krūmokšniai, puskrūmiai, lianos ir žoliniai augalai.
2Želdinių būklės ekspertizė - želdinių ekologinės ir estetinės būklės tyrimas ir vertinimas.
2Želdyno kūrimas - želdyno projekto rengimas ir įgyvendinimas.
2Želdyno kūrimo ir (arba) tvarkymo projektas - dokumentas, kuriame smulkiai aprašomi želdyno kūrimo ir (arba) tvarkymo darbai, jų atlikimo eilės tvarka, nurodoma tų darbų sąmatinė vertė, technologijos, veisiamos medžių, krūmų, žolinių augalų (vejoms ir gėlynams) rūšys, išvardijami numatomi darbai įkūrus želdyną.
2Želdyno naikinimas - veikimas arba neveikimas, dėl kurių blogėja želdyno būklė, mažėja jo teigiamas poveikis aplinkai ir visuomenės galimybės naudotis juo viešųjų interesų reikmėms.
2Želdyno pertvarkymas - želdyno planinės erdvinės struktūros keitimas šalinant ne mažiau kaip 20 procentų medžių, krūmų ar žolinių augalų ir sodinant naujus.
2Želdyno tvarkymas - želdyno augalijos, mažosios kraštovaizdžio architektūros ir inžinerinių statinių reikiamos būklės palaikymas ar atkūrimas vadovaujantis želdyno tvarkymo projektu.
30. Želdynų apsauga - veiksmų ir priemonių visuma, užtikrinanti želdynų kompozicijos, medžių ir krūmų įvairovės ir sveikumo išsaugojimą ir palaikymą.
3Želdynų ir želdinių savininkas - valstybė, savivaldybė, fizinis ar juridinis asmuo, Lietuvos Respublikoje įsteigtas Europos Sąjungos valstybėje narėje ar kitoje Europos ekonominės erdvės valstybėje įsisteigusios įmonės filialas, taip pat užsienio valstybėje įsteigta organizacija, neturinti juridinio asmens statuso, tačiau turinti civilinį teisnumą pagal tos valstybės įstatymus (toliau - Fizinis ir juridinis asmuo), įstatymų nustatyta tvarka įgiję nuosavybės teisę arba į žemę, kurioje yra želdynų, želdinių, arba tik į želdinius.
3Želdynų ir želdinių valdytojas - želdynų ir želdinių savininkas ar savivaldybė, valstybės įmonė ar organizacija, patikėjimo teise valdantys įstatymų nustatyta tvarka jiems Lietuvos Respublikos Vyriausybės nutarimais perduotą valstybinėms funkcijoms įgyvendinti valstybinę žemę, kurioje yra želdynų ir želdinių, ar kitas fizinis ar juridinis asmuo, teisėtai įgijęs privačios žemės valdymo teisę ar žemę naudojantis įstatymų, administracinių aktų, teismo sprendimo, sandorių ar kitu pagrindu, arba turintis tik želdynų ir želdinių valdymo teisę.
3Želdynų normavimas - atskirųjų želdynų ploto (kvadratiniais metrais), turinčio tekti vienam miesto gyventojui, ar priklausomojo želdyno ploto (procentais) žemės sklype, kuriame tas želdynas yra, normos nustatymas.
3Želdynų sistema - funkciškai tikslinga ir kompoziciškai vientisa želdynų visuma - gamtinio karkaso dalis, - palaikanti ekologinį stabilumą ir gerinanti žmonių gyvenamosios ir darbo aplinkos sąlygas.
3Žolinis augalas - augalas, kurio antžeminės dalys nesumedėjusios ir žiemą paprastai nunyksta.
3 Bendrieji želdynų apsaugos ir tvarkymo principai
Želdynai ir želdiniai turi gerinti aplinkos kokybę, tenkinti visuomenės sveikos gyvensenos ir rekreacijos poreikius, nekelti pavojaus žmonėms, statiniams, pastatams, saugiam eismui gatvėse, automobilių ir geležinkelio keliuose.
Želdynus ir želdinius būtina išsaugoti kaip estetiškai, ekologiškai, istoriškai ir kultūrai svarbius kraštovaizdžio elementus.
Želdynų ir želdinių apsauga ir tvarkymas organizuojami pagal šiuos principus:
želdynuose ir želdiniuose saugoma biologinė įvairovė;
19 Darbuotojų atstovai
Atstovauti darbuotojų teisėms ir interesams bei juos ginti esant darbo santykiams gali profesinės sąjungos. Jeigu įmonėje, įstaigoje ar organizacijoje nėra veikiančios profesinės sąjungos ir jeigu darbuotojų kolektyvo susirinkimas darbuotojų atstovavimo ir gynimo funkcijos neperdavė atitinkamos ekonominės veiklos šakos profesinei sąjungai, darbuotojams atstovauja darbo taryba, išrinkta slaptu balsavimu visuotiniame darbuotojų kolektyvo susirinkime.
Darbuotojų ir darbdavių interesams negali atstovauti ir jų ginti tas pats atstovas.
20 Profesinės sąjungos
Profesinės sąjungos, gindamos darbuotojų darbo, profesines, ekonomines ir socialines teises bei interesus, vadovaujasi profesinių sąjungų veiklą reglamentuojančiais įstatymais, šiuo Kodeksu ir savo įstatais.
21 Darbo taryba
Darbo tarybų statusą ir sudarymo tvarką nustato įstatymas.
Darbo taryba turi visas kolektyvinio atstovavimo subjektų teises, jeigu įmonėje, įstaigoje ar organizacijoje nėra veikiančios profesinės sąjungos ir jeigu darbuotojų kolektyvo susirinkimas darbuotojų atstovavimo ir gynimo funkcijos neperdavė atitinkamos ekonominės veiklos šakos profesinei sąjungai (Kodekso 19 straipsnio 1 dalis).
Darbo taryba negali atlikti funkcijų, kurios pagal įstatymus yra pripažintos kaip profesinių sąjungų prerogatyva.
22 Darbuotojų atstovų teisės
Darbuotojų atstovai turi šias pagrindines kolektyvinio atstovavimo teises:
sudaryti kolektyvines sutartis, kontroliuoti jų vykdymą;
teikti pasiūlymus darbdaviui dėl darbo organizavimo įmonėje;
organizuoti ir valdyti streikus bei kitas teisėtas priemones, kurių imtis darbuotojai turi teisę;
teikti pasiūlymus valstybės ir savivaldybių institucijoms;
vykdyti nevalstybinę darbo įstatymų laikymosi priežiūrą ir kontrolę;
saugoti darbuotojų teises sudarant ir vykdant įmonės pirkimo–pardavimo, verslo ar jo dalies perleidimo sandorius, koncentruojant rinkos struktūras ir reorganizuojant įmones;
gauti informaciją iš darbdavių apie jų socialinę ir ekonominę padėtį bei numatomas permainas, kurios gali paveikti darbuotojų padėtį;
skųsti teismui darbdavio ir jo įgaliotų asmenų sprendimus bei veiksmus, prieštaraujančius teisės normoms, sutartims ar pažeidžiančius atstovaujamo asmens teises.
Darbuotojams atstovaujantys subjektai atlieka ir kitus veiksmus, kuriais atstovaujami darbuotojų interesai esant darbo santykiams ir kurie atitinka įstatymus, neprieštarauja sąžiningiems santykiams tarp šalių. Jeigu darbuotojų atstovų kompetencija nėra apibrėžta įstatymuose, tai jų kompetencijos ribas nustato darbuotojų kolektyvas kolektyvinėje sutartyje.
23 Darbdavių pareigos ir teisės, susijusios su darbuotojų atstovais
Darbdavys privalo:
gerbti darbuotojų atstovų teises ir netrukdyti jiems veikti. Darbuotojų atstovų veikla negali būti nutraukiama darbdavio valia;
priimdamas sprendimus, galinčius turėti įtakos darbuotojų teisinei padėčiai, konsultuotis su darbuotojų atstovais, o įstatymų nustatytais atvejais - gauti jų sutikimą;
nevilkinti kolektyvinių derybų;
išnagrinėti darbuotojų atstovų pasiūlymus per šiame Kodekse nustatytą laikotarpį, o jeigu toks nenustatytas - per vieną mėnesį, ir motyvuotai raštu į juos atsakyti;
nemokamai teikti būtiniausią informaciją darbo klausimais apie įmonės veiklą;
sudaryti sąlygas darbuotojų atstovams atlikti savo funkcijas;
vykdyti kitus kolektyvinių sutarčių nustatytus įsipareigojimus;
užtikrinti kitas įstatymų nustatytas darbuotojų atstovų teises.
Jeigu darbuotojų atstovai pažeidžia darbdavio teises, įstatymus ar sutartis, įstatymų nustatyta tvarka darbdavys turi teisę kreiptis į teismą prašydamas nutraukti veiklą, pažeidžiančią jo teises, įstatymus ar sutartis.
24 Darbdavių atstovai
Darbdaviui atstovauja įmonės, įstaigos ar organizacijos vadovas esant tiek kolektyviniams, tiek individualiems darbo santykiams. Darbdaviams įmonėse pagal įstatymą arba įgaliojimus gali atstovauti ir kiti asmenys (administracija). Administraciją sudaro pareigūnai. Jie turi teisę pagal savo kompetenciją duoti privalomus vykdyti nurodymus sau pavaldiems darbuotojams. Administracijos pareigūnai pagal įstatymus ir įmonės, įstaigos, organizacijos steigimo dokumentus vykdo šių įmonių, įstaigų, organizacijų operatyvinį valdymą.
Įmonės, įstaigos ar organizacijos vadovas turi teisę pagal kompetenciją dalį savo įgaliojimų darbo teisės srityje perduoti fiziniam arba juridiniam asmeniui.
IV
TERMINAI
25 Termino apibrėžimas
Darbo įstatymu, sutartimi arba darbo ginčą (konfliktą) nagrinėjančio organo sprendimu nustatytas terminas apibrėžiamas kalendorine data arba tam tikru laikotarpiu.
Terminas taip pat gali būti apibrėžiamas nurodant įvykį, kuris neišvengiamai turėtų įvykti.
26 Terminų skaičiavimas
Terminas, apibrėžtas tam tikru laikotarpiu, prasideda kitą dieną po tos kalendorinės datos arba įvykio, kuriais apibrėžta jo pradžia.
Metais, mėnesiais ar savaitėmis skaičiuojami terminai baigiasi atitinkamą metų, mėnesio ar savaitės dieną. Jeigu mėnesiais skaičiuojamas terminas baigiasi tokį mėnesį, kurį nėra atitinkamos dienos, tai terminas baigiasi to mėnesio paskutinę dieną. Jeigu tiksliai negalima nustatyti, kurį mėnesį prasidėjo terminas, skaičiuojamas metais, arba kurią dieną prasidėjo terminas, skaičiuojamas mėnesiais, tai termino paskutine diena atitinkamai laikoma birželio trisdešimtoji ir mėnesio penkioliktoji diena.
Į savaitėmis ar kalendorinėmis dienomis skaičiuojamą terminą įeina ne darbo ir švenčių dienos. Jei paskutinė termino diena yra ne darbo diena, tai termino pabaigos diena laikoma artimiausia po jos einanti darbo diena. Dienomis skaičiuojamas terminas yra skaičiuojamas kalendorinėmis dienomis, jeigu įstatymų nenustatyta kitaip.
Jeigu yra nustatytas terminas atlikti kokį nors veiksmą, tą veiksmą galima atlikti iki paskutinės termino dienos dvidešimt ketvirtos valandos. Tačiau jeigu veiksmas turi būti atliktas tam tikroje įmonėje, įstaigoje, organizacijoje, tai terminas pasibaigia tą valandą, kurią joje nutraukiamos atitinkamos operacijos.
Rašytiniai prašymai ir pranešimai, įteikti paštui, telegrafui arba kitai ryšio įstaigai iki paskutinės termino dienos dvidešimt ketvirtos valandos, laikomi įteiktais laiku.
27 Ieškinio senatis
Ieškinio senatis - tai įstatymų nustatytas laiko tarpas (terminas), per kurį asmuo gali apginti savo pažeistas teises pareikšdamas ieškinį.
Bendrasis ieškinio senaties terminas šio Kodekso reglamentuojamiems santykiams yra treji metai, jeigu šis Kodeksas ir kiti darbo įstatymai atskiriems reikalavimams nenustato trumpesnių ieškinio senaties terminų.
Ieškinio senatis netaikoma reikalavimams ginti darbuotojo garbę ir orumą.
Darbo įstatymai gali nustatyti, kad ieškinio senatis netaikoma ir kai kuriems kitiems reikalavimams.
Ieškinio senačiai taikomos Civilinio kodekso ir Civilinio proceso kodekso nuostatos, jeigu šiame Kodekse ir kituose darbo įstatymuose nėra specialių ieškinio senaties taikymo nuostatų.
28 Naikinamieji terminai
Darbo įstatymuose gali būti nustatyti tokie terminai, kuriems pasibaigus išnyksta su jais saistomos teisės ir pareigos (naikinamieji terminai).
Naikinamieji terminai, išskyrus darbo įstatymų nustatytas išimtis, negali būti sustabdomi, pratęsiami ar atnaujinami.
29 Procedūriniai (procesiniai) terminai
Darbo įstatymuose nustatytiems procedūriniams (procesiniams) terminams (darbo ginčų sprendimo darbo ginčų nagrinėjimo organuose, tų organų sprendimo apskundimo ir pan. terminams) taikomos Civilinio proceso kodekso nuostatos dėl tokių terminų taikymo ir skaičiavimo, išskyrus darbo įstatymų nustatytas išimtis.
30 Darbo stažas
Darbo stažas - tai laikas, per kurį asmuo turėjo šio Kodekso reglamentuojamus darbo santykius, taip pat kiti laikotarpiai, kurie pagal norminius teisės aktus ar kolektyvines sutartis gali būti įskaičiuojami į darbo stažą, su kuriuo darbo įstatymai, kiti norminiai teisės aktai ir kolektyvinės sutartys sieja tam tikras darbo teises ar papildomas garantijas bei lengvatas. Darbo stažas gali būti:
bendrasis, į kurį įskaičiuojamas visas laikas, kai asmuo turėjo darbo teisinius santykius, taip pat kiti laikotarpiai, kuriuos leidžiama įskaičiuoti į darbo stažą;
specialusis, į kurį įskaičiuojami laikotarpiai, kai buvo dirbta tam tikros profesijos, specialybės darbą arba eita tam tikras pareigas, arba dirbta tam tikromis darbo sąlygomis, ir laikotarpiai, kuriuos leidžiama įskaičiuoti į šios rūšies stažą;
darbo stažas tam tikroje įmonėje, įstaigoje, organizacijoje, į kurį įskaičiuojamas laikas, dirbtas toje darbovietėje, ir laikotarpiai, kuriuos leidžiama įskaičiuoti į šios rūšies darbo stažą. Įmonės, įstaigos, organizacijos savininko, jų pavaldumo, steigėjo ar pavadinimo pasikeitimas, jų sujungimas, padalijimas, išdalijimas ar prijungimas prie kitos įmonės, įstaigos, organizacijos darbo stažui tam tikroje įmonėje, įstaigoje, organizacijoje įtakos neturi;
nepertraukiamasis darbo stažas - tai laikas, dirbtas vienoje įmonėje, įstaigoje, organizacijoje arba keliose įmonėse, įstaigose, organizacijose, jeigu iš vienos darbovietės į kitą buvo perkelta darbdavių susitarimu ar kitais pagrindais, nenutraukiančiais darbo stažo, arba jeigu darbo pertrauka neviršija nustatytų terminų.
Darbo stažo, nustatyto šio straipsnio 1 dalies 2, 3 ir 4 punktuose, skaičiavimo tvarką iš valstybės ar savivaldybių biudžetų finansuojamose įmonėse, įstaigose ir organizacijose nustato Vyriausybė, o kitose darbovietėse - kolektyvinės sutartys.
V
DARBO ĮSTATYMŲ LAIKYMOSI KONTOLĖ
31 Darbo įstatymų laikymosi kontrolės organai
Darbo įstatymų, kitų norminių teisės aktų ir kolektyvinių sutarčių laikymosi kontrolės organai yra valstybiniai ir nevalstybiniai.
32 Valstybinė darbo įstatymų, kolektyvinių sutarčių laikymosi kontrolė ir pažeidimų prevencija
Kaip darbdaviai laikosi šio Kodekso, darbo įstatymų, kitų norminių teisės aktų bei kolektyvinių sutarčių normatyvinių nuostatų, pagal įstatymų nustatytą kompetenciją kontroliuoja ir jų pažeidimų prevenciją vykdo Valstybinė darbo inspekcija ir kitos institucijos.
33 Nevalstybinė darbo įstatymų, kolektyvinių sutarčių laikymosi kontrolė
Nevalstybinę darbo įstatymų, kitų norminių teisės aktų, kolektyvinių sutarčių laikymosi kontrolę vykdo profesinės sąjungos, jų žinioje esančios inspekcijos ir kitos institucijos, veikiančios pagal įstatymus ir kitus norminius teisės aktus.
VI
DARBO TEISIŲ ĮGYVENDINIMAS IR GYNIMAS
34 Darbo teisių ir pareigų atsiradimo pagrindai
Darbo teisės ir pareigos gali atsirasti, pasikeisti ar pasibaigti:
pagal šį Kodeksą ir kitus įstatymus, darbo sutartis, kolektyvines sutartis bei kitus susitarimus, nors įstatymų ir nenustatytus, bet jiems neprieštaraujančius;
pagal teismų sprendimus;
pagal administracinius aktus, sukeliančius darbo teisines pasekmes;
dėl žalos padarymo;
dėl juridinių faktų.
35 Darbo teisių įgyvendinimas ir pareigų vykdymas
Įgyvendindami savo teises bei vykdydami pareigas, darbdaviai, darbuotojai ir jų atstovai turi laikytis įstatymų, gerbti bendro gyvenimo taisykles bei veikti sąžiningai, laikytis protingumo, teisingumo ir sąžiningumo principų. Draudžiama piktnaudžiauti savo teise.
Darbo teisių įgyvendinimas ir pareigų vykdymas neturi pažeisti kitų asmenų teisių ir įstatymų saugomų interesų. Draudžiama kliudyti darbuotojams jungtis į profesines sąjungas ir trukdyti jų teisėtai veiklai.
36 Darbo teisių gynimas
Darbo teises saugo įstatymai, išskyrus atvejus, kai jos įgyvendinamos prieštaraujant jų paskirčiai, visuomenės interesams, taikiam darbui, geriems papročiams ar visuomenės moralės principams.
Įstatymų nustatyta tvarka teismas arba kiti darbo ginčus nagrinėjantys organai darbo teises gina tokiais būdais:
tas teises pripažindami;
atkurdami buvusią iki teisės pažeidimo padėtį ir užkirsdami kelią teisę pažeidžiantiems veiksmams;
įpareigodami atlikti pareigą natūra;
nutraukdami arba pakeisdami teisinį santykį;
išieškodami iš pažeidusio teisę asmens padarytą turtinę ar moralinę žalą, o įstatymų nustatytais atvejais ir baudas ar delspinigius;
kitais įstatymų nustatytais būdais.
Išimties tvarka tik teismai pagal įstatymus gina darbo teises tokiais būdais:
pripažindami negaliojančiais įstatymams prieštaraujančius valstybės institucijų ar pareigūnų aktus;
netaikydami įstatymams prieštaraujančio valstybės institucijos, savivaldybės ar pareigūno akto.
Darbo teises gina profesinės sąjungos jų veiklą reglamentuojančių įstatymų nustatyta tvarka.
Darbo įstatymų specialiai nustatytais atvejais darbo teisės ginamos administracine tvarka.
Asmuo, kurio teisė pažeista, gali reikalauti jam padarytų nuostolių atlyginimo, jeigu darbo įstatymai nenustato kitaip.
Darbo garbė ir verslo reputacija ginamos vadovaujantis Civiliniu kodeksu, išskyrus atvejus, kai šis Kodeksas arba kiti įstatymai nustato kitą darbo garbės ir verslo reputacijos gynimo tvarką bei būdus.
37 Darbo teisių savigyna
Darbo teisių savigyna leidžiama tik šio Kodekso nustatytais atvejais.
38 Atsakomybė
Atsakomybę už Kodekse nustatytų teisių ir pareigų pažeidimą nustato šis Kodeksas, įstatymai, kiti norminiai teisės aktai, kolektyvinės sutartys ir kiti susitarimai.
II DALIS
KOLEKTYVINIAI DARBO SANTYKIAI
VII
BENDROSIOS NUOSTATOS
39 Darbo santykių subjektų interesų derinimas
Šis Kodeksas ir kiti įstatymai, siekiant įtvirtinti socialinę partnerystę, nustato, kad ji įgyvendinama derybų ir susitarimų būdu.
40 Socialinės partnerystės sąvoka ir principai
Socialinė partnerystė - tai darbuotojų ir darbdavių atstovų bei jų organizacijų, o tam tikrais šio Kodekso bei kitų įstatymų nustatytais atvejais ir valstybės institucijų tarpusavio santykių sistema, kuria siekiama suderinti darbo santykių subjektų interesus.
Socialinė partnerystė grindžiama šiais principais:
laisvų kolektyvinių derybų;
savanoriškumo ir savarankiškumo priimant šalis susaistančius įsipareigojimus;
galiojančios teisinės sistemos nepažeidžiamumo;
realaus įsipareigojimų vykdymo;
objektyvios informacijos suteikimo;
tarpusavio kontrolės ir atsakomybės;
šalių lygiateisiškumo, geranoriškumo ir pagarbos teisėtiems savitarpio interesams.
41 Socialinės partnerystės šalys
Socialinės partnerystės šalimis - socialiniais partneriais - yra laikomi darbuotojų ir darbdavių atstovai bei jų organizacijos. Trišalės socialinės partnerystės atveju lygiais pagrindais šioje partnerystėje kartu su darbuotojų ir darbdavių atstovais bei jų organizacijomis dalyvauja ir Vyriausybė bei savivaldybių institucijos.
42 Socialinės partnerystės lygiai
Socialinė partnerystė gali būti vykdoma šiais lygiais:
nacionaliniu;
šakos (gamybos, paslaugų, profesiniu);
teritoriniu (savivaldybės, apskrities);
įmonių, įstaigų ar organizacijų ir jų struktūrinių padalinių.
43 Socialinės partnerystės formos
Socialinė partnerystė įgyvendinama:
sudarant trišales ar dvišales tarybas (komisijas, komitetus);
naudojantis informavimo ir konsultavimo procedūromis;
vedant kolektyvines derybas dėl kolektyvinių sutarčių pasirašymo;
kai darbuotojai dalyvauja valdant įmonę.
44 Socialinės partnerystės sistema
Socialinės partnerystės sistemą sudaro:
Lietuvos Respublikos trišalė taryba;
kitos trišalės ir dvišalės tarybos (komisijos, komitetai), sudaromos įstatymų ar kolektyvinių sutarčių nustatyta tvarka.
45 Lietuvos Respublikos trišalė taryba
Socialinių partnerių susitarimu Lietuvos Respublikos trišalė taryba (toliau - Trišalė taryba) yra sudaroma iš vienodo skaičiaus lygiateisių narių: centrinių (respublikinių) profesinių sąjungų, darbdavių organizacijų ir Vyriausybės atstovų.
Trišalės tarybos funkcijas, teises, sudarymo, darbo organizavimo tvarką nustato Trišalės tarybos nuostatai. Juos tvirtina šio straipsnio 1 dalyje nurodytos šalys. Trišalės tarybos nuostatai keičiami bei papildomi tokia pačia tvarka. Trišalės tarybos nuostatai, jų papildymai bei pakeitimai įsigalioja juose nustatyta tvarka.
Trišalės tarybos nuostatai, jų papildymai ir pakeitimai skelbiami „Valstybės žiniose“.
Profesinių sąjungų bei darbdavių organizacijų ir Vyriausybės atstovai turi suteikti Trišalei tarybai būtiną informaciją svarstomais klausimais.
Trišalė taryba gali sudaryti trišalius susitarimus dėl darbo santykių ir su jais susijusių socialinių bei ekonominių sąlygų ir susitarimo šalių tarpusavio santykių reglamentavimo.
Trišalės tarybos susitarimai Ministro Pirmininko potvarkiais skelbiami „Valstybės žiniose“ ir įsigalioja Vyriausybės nutarimams nustatyta tvarka.
46 Kitos trišalės ir dvišalės tarybos (komisijos, komitetai)
Įstatymų ar kolektyvinių sutarčių nustatyta tvarka gali būti steigiamos kitos trišalės ar dvišalės tarybos (komisijos, komitetai) darbo, užimtumo, darbuotojų saugos ir sveikatos bei socialinės politikos įgyvendinimo klausimams nagrinėti ir spręsti lygiateisio trišalio ar dvišalio bendradarbiavimo pagrindu.
Tokių trišalių ar dvišalių tarybų (komisijų, komitetų) sudarymo tvarką ir funkcijas nustato atitinkamų tarybų (komisijų, komitetų) nuostatai. Juos įstatymų nustatytais atvejais tvirtina Vyriausybė arba kolektyvinių sutarčių subjektai.
47 Informavimas ir konsultavimas
Darbuotojai turi teisę į informavimą ir konsultavimą.
Visą informaciją, susijusią su darbo santykiais, darbdavys (darbdavių organizacija) pateikia darbuotojų atstovams ir jų organizacijoms atsižvelgdamas į socialinės partnerystės lygį.
Konsultavimas reiškia diskusijas tarp darbuotojų atstovų ir jų organizacijų bei darbdavių ir jų organizacijų dėl tam tikrų susitarimų ar bendrų sprendimų priėmimo.
Informavimas ir konsultavimas apima:
informaciją apie dabartinę ir būsimą įmonės veiklą ir jos ekonominę bei finansinę padėtį;
informaciją apie esamą darbo santykių būklę, struktūrą ir galimus užimtumo pokyčius;
informaciją apie numatomas naudoti priemones tuo atveju, kai galimas darbuotojų skaičiaus mažinimas;
kitą informaciją, susijusią su darbo santykiais ir įmonės veikla, jei ši informacija nėra laikoma valstybine, tarnybine ar komercine paslaptimi.
informacijos pateikimo bei konsultavimo sąlygos ir tvarka nustatoma kolektyvinėse sutartyse.
Šis Kodeksas garantuoja Europos Sąjungos įmonių ir įmonių grupių darbuotojų teisę gauti informaciją ir konsultacijas per Europos darbų tarybas. Šių tarybų statusas, įsteigimo ir veiklos sąlygos nustatomi specialiu Lietuvos Respublikos įstatymu.
48 Kolektyvinės derybos
Kolektyvinių darbo santykių subjektai ir jų atstovai savo interesus derina ir ginčus sprendžia derybų būdu. Pageidaujanti derėtis šalis privalo prisistatyti kitai derybų šaliai. Prisistatymas turi būti pateiktas raštu. Jame nurodoma, dėl ko šaukiamos derybos. Derybų siekianti šalis turi pateikti aiškiai suformuluotus reikalavimus arba pasiūlymus.
Šalys susitaria dėl derybų pradžios ir tvarkos. Jei šalys nesusitarė dėl derybų pradžios, derybos turi būti sušaukiamos per dvi savaites po to, kai antroji šalis gavo prisistatymą deryboms.
Kolektyvinės derybos turi būti vedamos sąžiningai ir nevilkinamos.
Kolektyvinės sutarties šalys ir jų atstovai turi teisę pareikalauti iš kitos šalies pateikti informaciją visais su derybomis susijusiais klausimais. Informacija turi būti pateikiama ne vėliau kaip per vieną mėnesį nuo pareikalavimo dienos, jei šalys ar jų atstovai nesusitarė kitaip.
Šalis, kuri privalo pateikti informaciją, turi teisę reikalauti, kad kita šalis neskelbtų pateiktos informacijos kitais tikslais. Kita šalis, atskleidusi neskelbtiną informaciją, atsako įstatymų nustatyta tvarka.
Šalys konsultuojasi dėl gautos informacijos, įteiktų reikalavimų patenkinimo ir jų vykdymo tvarkos, derybų eigos ir kitais klausimais.
Jei šalys nėra nusprendusios kitaip, derybos laikomos baigtomis, kai pasirašoma kolektyvinė sutartis, surašomas nesutarimų protokolas arba kai viena iš šalių perduoda kitai šaliai raštu pranešimą apie tai, kad pasitraukia iš derybų.
49 Kolektyvinių sutarčių rūšys
Kolektyvinės sutartys gali būti šios:
kolektyvinė sutartis valstybės lygiu (nacionalinė);
šakos (gamybos, paslaugų, profesiniu) ar teritoriniu (savivaldybės, apskrities) lygiu sudaryta kolektyvinė sutartis;
įmonės (įstaigos, organizacijos) ar jos struktūrinio padalinio lygiu sudaryta įmonės kolektyvinė sutartis.
VIII
NACIONALINĖ, ŠAKOS IR TERITORINĖ KOLEKTYVINĖ SUTARTIS
50 Nacionalinės, šakos ir teritorinės kolektyvinės sutarties turinys
Nacionalinė, šakos ir teritorinė kolektyvinė sutartis yra rašytinis susitarimas, sudaromas tarp profesinių sąjungų organizacijų (susivienijimo, federacijos, centro ir kt.) ir darbdavių organizacijų (asociacijos, federacijos, konfederacijos ir kt.).
Šakos kolektyvinė sutartis nustato atitinkamos šakos socialinės ir ekonominės plėtros kryptis, darbuotojų (profesinių grupių) darbo organizavimo ir darbo apmokėjimo sąlygas bei socialines garantijas.
Teritorinė kolektyvinė sutartis nustato tam tikrų darbo, socialinių ir ekonominių problemų, kurios turi teritorinių ypatumų, sprendimo sąlygas.
Nacionalinėje, šakos ir teritorinėje kolektyvinėje sutartyje paprastai nustatoma:
darbo apmokėjimo, darbo ir poilsio laiko, darbuotojų saugos ir sveikatos sąlygos;
darbo apmokėjimo sistema kainų, infliacijos didėjimo atvejais;
specialybės įgijimo, kvalifikacijos kėlimo, perkvalifikavimo sąlygos;
socialinės partnerystės rėmimo priemonės, padedančios išvengti kolektyvinių ginčų, streikų;
darbo normų, išdirbto laiko, aptarnavimo, darbuotojų skaičiaus nustatymo, pakeitimo ir peržiūrėjimo tvarka;
kitos šalims svarbios darbo, socialinės ir ekonominės sąlygos;
jos keitimo ir papildymo tvarka, galiojimo terminas, vykdymo kontrolė, atsakomybė už susitarimo pažeidimą ir kt.
51 Nacionalinės, šakos ir teritorinės kolektyvinės sutarties šalys
Nacionalinės kolektyvinės sutarties šalys yra centrinės (respublikinės) profesinių sąjungų organizacijos ir darbdavių organizacijos.
Šakos kolektyvinės sutarties šalys yra atitinkamos pramonės (gamybos, paslaugų, profesijos) šakos profesinių sąjungų ir darbdavių organizacijos.
Teritorinės kolektyvinės sutarties šalys yra toje teritorijoje (savivaldybėje, apskrityje) veikiančios profesinių sąjungų ir darbdavių organizacijos.
52 Nacionalinės, šakos ir teritorinės kolektyvinės sutarties taikymo sritis
Nacionalinė, šakos ir teritorinė kolektyvinė sutartis taikomos įmonėse, kurių darbdaviai:
buvo sutartį pasirašiusių darbdavių asociacijų nariai;
prisijungė prie šių asociacijų po sutarties pasirašymo.
Jeigu šakos ar teritorinės kolektyvinės sutarties nuostatos yra svarbios atitinkamai gamybos šakai, profesijai, socialinės apsaugos ir darbo ministras gali praplėsti šakos ir teritorinės kolektyvinės sutarties ar atskirų jos nuostatų taikymo sritį, nustatydamas, kad tas susitarimas taikomas visai šakai, profesijai, paslaugų sričiai ar tam tikrai teritorijai, jeigu tokį reikalavimą pateikė viena ar keletas dalyvaujančių šakos ar teritorinėje kolektyvinėje sutartyje darbuotojų arba darbdavių organizacijų.
Jeigu įmonėje galioja kelios kolektyvinės sutartys, taikomos tos sutarties nuostatos, kurios numato palankesnes sąlygas darbuotojams.
53 Nacionalinės, šakos ir teritorinės kolektyvinės sutarties sudarymo tvarka
Nacionalinės, šakos ir teritorinės kolektyvinės sutarties sudarymą šio Kodekso 48 straipsnyje nustatyta tvarka inicijuoja Kodekso 51 straipsnyje nurodytos šalys.
Nacionalinės, šakos ir teritorinės kolektyvinės sutarties parengimo, pasirašymo, papildymo ir pakeitimo tvarką, terminus bei kitus su tuo susijusius klausimus nustato sutarties šalys.
54 Nacionalinės, šakos ir teritorinės kolektyvinės sutarties registracija
Nacionalinės, šakos ir teritorinės kolektyvinės sutartys registruojamos pareikštine tvarka. Jų registravimo tvarką nustato Vyriausybė. Nacionalinę, šakos ir teritorinę kolektyvinę sutartį registruoti per dvidešimt dienų nuo jo pasirašymo pateikia šalis - darbdavių organizacija.
Darbdavių organizacijai neįregistravus nacionalinės, šakos ar teritorinės kolektyvinės sutarties per šio straipsnio 1 dalyje nustatytą terminą, teisę pateikti registruoti nacionalinę, šakos ar teritorinę kolektyvinę sutartį įgyja kita sutarties šalis – profesinė sąjunga. Profesinė sąjunga nacionalinę, šakos ir teritorinę kolektyvinę sutartį pateikia registruoti per dešimt dienų nuo šio straipsnio 1 dalyje nurodyto termino pabaigos.
55 Nacionalinės, šakos ir teritorinės kolektyvinės sutarties galiojimas
Nacionalinė, šakos ir teritorinė kolektyvinė sutartis įsigalioja nuo jų įregistravimo dienos ir galioja iki jose nurodytos dienos ar naujos nacionalinės, šakos ar teritorinės kolektyvinės sutarties sudarymo.
56 Nacionalinės, šakos ir teritorinės kolektyvinės sutarties nutraukimas
Nacionalinė, šakos ir teritorinė kolektyvinė sutartis gali būti nutraukiamos jose nustatytais atvejais ir tvarka.
57 Nacionalinės, šakos ir teritorinės kolektyvinės sutarties vykdymo kontrolė
Nacionalinės, šakos ir teritorinės kolektyvinės sutarties vykdymą kontroliuoja sutarties šalys arba jų tam įgalioti atstovai, taip pat darbo įstatymų laikymosi kontrolės institucijos.
58 Ginčų, kylančių sudarant ir vykdant nacionalines, šakos ir teritorines kolektyvines sutartis, sprendimas
Ginčai, kylantys dėl nacionalinės, šakos ir teritorinės kolektyvinės sutarties sudarymo ir vykdymo, sprendžiami šio Kodekso X skyriuje nustatyta tvarka.
IX
ĮMONĖS KOLEKTYVINĖ SUTARTIS
59 Įmonės kolektyvinė sutartis ir jos sudarymo sritis
Įmonės kolektyvinė sutartis yra rašytinis susitarimas tarp darbdavio ir įmonės darbuotojų kolektyvo dėl darbo, darbo apmokėjimo ir kitų socialinių bei ekonominių sąlygų. Įmonės kolektyvinė sutartis sudaroma visų rūšių įmonėse, įstaigose, organizacijose.
Įmonėje sudaryta kolektyvinė sutartis taikoma visiems tos įmonės darbuotojams. Įmonės filialuose, atstovybėse ir struktūriniuose padaliniuose gali būti sudaromos kolektyvinės sutartys įmonės kolektyvinės sutarties nustatyta tvarka ir neviršijant tos kolektyvinės sutarties apibrėžtų ribų.
Įmonės kolektyvinių sutarčių sudarymo krašto apsaugos, policijos ir valstybės viešojo administravimo tarnybose ypatumus nustato įstatymai, reglamentuojantys tų tarnybų veiklą.
60 Įmonės kolektyvinės sutarties šalys
Įmonės kolektyvinės sutarties šalys yra įmonės darbuotojų kolektyvas ir darbdavys, kuriems, sudarant šią sutartį, atstovauja įmonėje veikianti profesinė sąjunga ir įmonės vadovas arba įgalioti administracijos pareigūnai.
Jeigu įmonėje veikia kelios profesinės sąjungos, įmonės kolektyvinę sutartį sudaro jungtinė profesinių sąjungų atstovybė ir darbdavys.
Jungtinė profesinių sąjungų atstovybė sudaroma profesinių sąjungų susitarimu. Profesinėms sąjungoms nesusitarus dėl jungtinės atstovybės sudarymo, sprendimą dėl atstovavimo priima darbuotojų susirinkimas (konferencija).
Jeigu įmonėje nėra veikiančios profesinės sąjungos ir jeigu darbuotojų kolektyvo susirinkimas darbuotojų atstovavimo ir gynimo funkcijos neperdavė atitinkamos ekonominės veiklos šakos profesinei sąjungai, kolektyvinė sutartis gali būti sudaroma tarp darbdavio ir darbo tarybos vadovaujantis šiame skyriuje nustatytomis kolektyvinių sutarčių sudarymo nuostatomis.
61 Įmonės kolektyvinės sutarties turinys
Įmonės kolektyvinėje sutartyje šalys nustato darbo, profesines, socialines ir ekonomines sąlygas bei garantijas, kurios nėra reglamentuotos įstatymų, kitų norminių teisės aktų ar nacionalinės, šakos ir teritorinės kolektyvinės sutarties arba kurios jiems neprieštarauja ir neblogina darbuotojų padėties.
Į įmonės kolektyvinę sutartį gali būti įtraukiamos šios sąlygos:
darbo sutarčių sudarymo, pakeitimo ir nutraukimo;
darbo apmokėjimo organizavimo (tarifinių atlygių, pareiginių algų, priedų, priemokų, kitų lengvatų ir kompensacijų, darbo apmokėjimo ir skatinimo sistemų bei formų, darbo normų nustatymo, darbo užmokesčio indeksavimo, išmokėjimo bei atsiskaitymų tvarkos ir kitos nuostatos);
darbo ir poilsio laiko;
saugių ir sveikatai nekenksmingų darbo sąlygų sudarymo, kompensacijų ir lengvatų suteikimo;
profesijos, specialybės įgijimo, kvalifikacijos kėlimo, perkvalifikavimo bei su tuo susijusių garantijų ir lengvatų;
įmonės kolektyvinės sutarties vykdymo tvarkos;
šalių tarpusavio informavimo ir konsultavimo;
kitos šalims svarbios darbo, ekonominės ir socialinės sąlygos bei nuostatos.
62 Įmonės kolektyvinės sutarties projekto rengimas ir svarstymas
Įmonės kolektyvinės sutarties projektui rengti šalys paritetiniais pagrindais sudaro komisiją. Komisijos sudėtis nurodoma šalių susitarimo protokole. Protokolo pasirašymo data laikoma kolektyvinių derybų pradžia.
Pradėdamos derybas šalys aptaria, kokią jos pateiks informaciją, jos pateikimo terminus, įmonės kolektyvinės sutarties projekto rengimo tvarką bei jo parengimo terminus.
Jei nesusitariama dėl privalomos pateikti informacijos, projekto rengimo tvarkos, derybų terminų, įmonės kolektyvinės sutarties turinio, surašomas nesutarimų protokolas. Jame nurodomos šalių siūlomos priemonės, būtinos nesutarimų priežastims pašalinti, ir nustatomas derybų atnaujinimo terminas.
Šalių suderintas įmonės kolektyvinės sutarties projektas pateikiamas darbuotojų susirinkimui (konferencijai). Jei šis nepritaria pateiktam projektui, tai nusprendžia arba pradėti derybas iš naujo, arba inicijuoti kolektyvinį darbo ginčą. Kolektyvinis darbo ginčas taip pat gali būti pradėtas, jeigu nepavyksta pašalinti nesutarimų, nustatytų šio straipsnio 3 dalyje. Jeigu darbuotojų susirinkimas (konferencija) įmonės kolektyvinės sutarties projektui pritaria, sutartį pasirašo darbdavio ir darbuotojų atstovai.
Darbuotojų susirinkimas yra teisėtas, jeigu jame dalyvauja ne mažiau kaip pusė įmonės (struktūrinio padalinio) darbuotojų, o konferencijoje - ne mažiau kaip du trečdaliai delegatų. Jeigu į susirinkimą (konferenciją) nesusirenka nurodytas darbuotojų (delegatų) skaičius, tai ne vėliau kaip per penkias dienas turi būti sušauktas pakartotinis darbuotojų susirinkimas (konferencija). Susirinkimas laikomas teisėtu, jeigu jame dalyvavo ketvirtadalis darbuotojų, o konferencija - jeigu joje dalyvavo pusė delegatų.
įmonės kolektyvinėje sutartyje nustatyta tvarka darbuotojų susirinkimas gali būti šaukiamas įmonės struktūriniuose padaliniuose. Balsavimų rezultatai nustatomi pagal šiuose susirinkimuose gautų balsų skaičių.
Sprendimai priimami darbuotojų susirinkimo (konferencijos delegatų) nuožiūra slaptu ar atviru balsavimu dalyvaujančiųjų balsų dauguma.
63 Įmonės kolektyvinės sutarties įsigaliojimas ir galiojimo trukmė
įmonės kolektyvinė sutartis įsigalioja ją pasirašius, jei kitaip nenustatyta pačioje sutartyje.
įmonės kolektyvinė sutartis galioja iki naujos įmonės kolektyvinės sutarties pasirašymo arba iki sutartyje nustatyto termino. Jeigu yra sudaryta terminuota įmonės kolektyvinė sutartis, dėl jos atnaujinimo šalys pradeda derybas likus dviem mėnesiams iki jos galiojimo pabaigos.
Jeigu įmonė ar įmonės dalis pereina iš vieno darbdavio, sudariusio įmonės kolektyvinę sutartį, kitam darbdaviui, šios sutarties nuostatos galioja ir naujam darbdaviui.
Įmonei iškėlus bankroto bylą arba pradėjus bankroto procedūrą ne teismo tvarka, įmonės kolektyvinės sutarties galiojimas ribojamas remiantis įstatymais.
64 Įmonės kolektyvinės sutarties pakeitimai ir papildymai
įmonės kolektyvinės sutarties pakeitimo ar papildymo tvarka nustatoma įmonės kolektyvinėje sutartyje. Jeigu ši tvarka nebuvo nustatyta, įmonės kolektyvinės sutarties pakeitimai ir papildymai daromi ta pačia tvarka, kaip sudaroma pati sutartis.
65 Įmonės kolektyvinės sutarties nutraukimas
Įmonės kolektyvinę sutartį joje nustatytais atvejais ir tvarka gali nutraukti bet kuri šalis, perspėjusi kitą šalį ne vėliau kaip prieš tris mėnesius. įmonės kolektyvinę sutartį draudžiama nutraukti anksčiau negu po šešių mėnesių nuo įmonės kolektyvinės sutarties įsigaliojimo.
66 Įmonės kolektyvinės sutarties vykdymo kontrolė
įmonės kolektyvinės sutarties įsipareigojimų vykdymą kontroliuoja šalių atstovai, taip pat įstatymų įgaliotos institucijos.
įmonės kolektyvinės sutarties šalių atstovai atsiskaito darbuotojų susirinkimui (konferencijai), kaip vykdoma įmonės kolektyvinė sutartis. Atsiskaitymo tvarka ir terminai nustatomi sutartyje.
67 Nesutarimų ir ginčų, kylančių sudarant ir vykdant įmonės kolektyvinę sutartį, sprendimo tvarka
Ginčai, kylantys per derybas dėl įmonės kolektyvinės sutarties sudarymo, taip pat dėl įstatymų, kitų norminių teisės aktų ar kolektyvinių sutarčių nustatytų sąlygų pakeitimo arba naujų darbo sąlygų nustatymo, sprendžiami kolektyvinių darbo ginčų (interesų konfliktų) nagrinėjimo tvarka (Kodekso X skyrius).
Ginčai tarp atskirų darbuotojų ir darbdavio (administracijos) dėl įmonės kolektyvinės sutarties nevykdymo ar netinkamo vykdymo sprendžiami darbo ginčų nagrinėjimo tvarka (Kodekso XIX skyrius).
X
KOLEKTYVINIŲ DARBO GINČŲ REGLAMENTAVIMAS
68 Kolektyvinis darbo ginčas
Kolektyvinis darbo ginčas yra įmonės profesinės sąjungos ir darbdavio ar teisę sudaryti kolektyvines sutartis turinčių subjektų nesutarimai, atsiradę dėl darbo, socialinių ir ekonominių sąlygų nustatymo ar pakeitimo vedant derybas, sudarant ir vykdant kolektyvinę sutartį (interesų konfliktas), nepatenkinus šalių iškeltų ir šio Kodekso nustatyta tvarka įteiktų reikalavimų.
69 Reikalavimų iškėlimas
Reikalavimus darbdaviui, kolektyvinių sutarčių subjektams turi teisę iškelti:
įmonės profesinė sąjunga arba profesinių sąjungų jungtinė atstovybė, arba profesinių sąjungų organizacijos;
jeigu įmonėje nėra profesinės sąjungos ir jeigu darbuotojų kolektyvo susirinkimas neperdavė darbuotojų atstovavimo ir gynimo funkcijos atitinkamos ekonominės veiklos šakos profesinei sąjungai, - darbo taryba.
Reikalavimai turi būti tiksliai apibrėžti, motyvuoti, išdėstyti raštu ir įteikti darbdaviui ar kolektyvinės sutarties subjektui.
70 Reikalavimų nagrinėjimas
Reikalavimus gavęs subjektas privalo juos išnagrinėti ir per septynias dienas nuo gavimo dienos savo sprendimą raštu pranešti reikalavimus iškėlusiam ir pateikusiam subjektui. Jeigu sprendimas reikalavimus iškėlusio ir pateikusio subjekto nepatenkino, šalys gali pasitelkti tarpininko paslaugas arba perduoti ginčą nagrinėti šio Kodekso 73-77 straipsniuose nustatyta tvarka.
71 Kolektyvinius darbo ginčus nagrinėjantys organai
Kolektyvinius darbo ginčus nagrinėja:
taikinimo komisija;
darbo arbitražas arba trečiųjų teismas.
72 Taikinimo komisijos sudarymas
Taikinimo komisija sudaroma iš reikalavimus iškėlusių ir gavusių subjektų vienodo skaičiaus įgaliotų atstovų. Komisijos narių skaičius nustatomas remiantis šalių susitarimu. Ji turi būti sudaryta per septynias dienas nuo reikalavimą gavusio subjekto atsisakymo patenkinti reikalavimus arba jeigu per tą laiką atsakymas negautas.
Šalims nesutarus dėl taikinimo komisijos narių skaičiaus, jos savo nuožiūra deleguoja į taikinimo komisiją savo atstovus. Nuo kiekvienos šalies negali būti daugiau kaip po penkis atstovus.
Taikinimo komisija iš narių išrenka pirmininką ir sekretorių. Šalių sutarimu taikinimo komisijai pirmininkauti gali būti skiriamas nepriklausomas tarpininkas.
73 Kolektyvinio ginčo nagrinėjimas taikinimo komisijoje
Ginčo nagrinėjimas taikinimo komisijoje yra būtina kolektyvinio ginčo nagrinėjimo stadija.
Kolektyvinį ginčą taikinimo komisija turi išnagrinėti per septynias dienas nuo taikinimo komisijos sudarymo. Šalių susitarimu šis terminas gali būti pratęstas.
Šalių atstovai į taikinimo komisijos posėdį kolektyviniam ginčui nagrinėti turi teisę pakviesti specialistų (konsultantų, ekspertų ir kt.).
Darbdavys taikinimo komisijai turi sudaryti darbo sąlygas: suteikti patalpas ir būtiną informaciją.
74 Taikinimo komisijos sprendimas
Taikinimo komisijos sprendimas priimamas šalių susitarimu, įforminamas surašant protokolą ir šalims privalomas vykdyti sprendime nustatytais terminais ir tvarka.
Jeigu taikinimo komisijoje dėl visų ar dalies reikalavimų susitarti nepavyksta, komisija gali perduoti juos nagrinėti darbo arbitražui, trečiųjų teismui arba užbaigti taikinimo procedūrą protokolo dėl nesutarimo surašymu.
Taikinimo komisijos sprendimas yra paskelbiamas darbuotojams.
75 Darbo arbitražas. Trečiųjų teismas
Darbo arbitražas sudaromas prie apylinkės teismo, kurio aptarnaujamoje teritorijoje yra įmonės arba kolektyvinio ginčo reikalavimus gavusio subjekto buveinė. Darbo arbitražo sudėtį, ginčo nagrinėjimo ir priimto sprendimo vykdymo tvarką nustato Vyriausybės patvirtinti darbo arbitražo nuostatai.
Trečiųjų teismo teisėjus po vieną ar po kelis skiria kolektyvinio ginčo šalys ir įformina tai rašytine sutartimi. Ginčo nagrinėjimo ir priimto sprendimo vykdymo tvarką nustato Vyriausybės patvirtinti trečiųjų teismo nuostatai.
Darbo arbitražas, trečiųjų teismas turi per keturiolika dienų išnagrinėti jiems perduotą kolektyvinį ginčą. Darbo arbitražo ir trečiųjų teismo sprendimai ginčo šalims yra privalomi.
76 Streikas
Streikas - tai vienos įmonės ar kelių įmonių darbuotojų ar jų grupės laikinas darbo nutraukimas, kai kolektyvinis ginčas neišspręstas arba darbuotojus tenkinantis taikinimo komisijos, darbo arbitražo ar trečiųjų teismo sprendimas nevykdomas.
77 Streiko skelbimas
Priimti sprendimą skelbti streiką (taip pat ir įspėjamąjį) turi teisę profesinė sąjunga jos įstatuose nustatyta tvarka. Streikas skelbiamas, jeigu šiam sprendimui slaptu balsavimu pritarė:
skelbti streiką įmonėje - du trečdaliai įmonės darbuotojų;
skelbti streiką įmonės struktūriniame padalinyje - du trečdaliai to padalinio darbuotojų ir ne mažiau kaip pusė visos įmonės darbuotojų.
Apie būsimo streiko pradžią darbdavys turi būti įspėtas raštu ne vėliau kaip prieš septynias dienas pasiunčiant jam šiame straipsnyje nustatyta tvarka priimtą sprendimą. Skelbiant streiką galima kelti tik tuos reikalavimus, kurie nebuvo patenkinti taikinimo procedūros metu.
Prieš streiką gali būti organizuojamas įspėjamasis streikas. Jis negali trukti ilgiau kaip dvi valandas. Apie šį streiką darbdavys turi būti įspėtas raštu ne vėliau kaip prieš septynias dienas.
Priėmus sprendimą dėl streiko (taip pat įspėjamojo) geležinkelių ir miesto visuomeninio transporto, civilinės aviacijos, ryšių, energetikos, medicinos ar farmacijos, maisto, vandens, kanalizacijos ir atliekų išvežimo, naftos perdirbimo, nepertraukiamos gamybos ir kitose įmonėse, kurių sustabdymas susijęs su sunkiais ir pavojingais padariniais visuomenei arba žmonių gyvybei ar sveikatai, apie jo pradžią darbdavys turi būti įspėtas raštu ne vėliau kaip prieš keturiolika dienų.
Sprendime skelbti streiką nurodoma:
reikalavimai, dėl kurių skelbiamas streikas;
streiko pradžia;
streikui vadovaujantis organas.
78 Streikų apribojimai
Draudžiama skelbti streiką vidaus reikalų, krašto apsaugos ir krašto saugumo sistemose, taip pat centralizuoto elektros energijos, šilumos tiekimo ir dujų tiekimo įmonėse, neatidėliotinos medicinos pagalbos tarnybose. Šių tarnybų ir įmonių darbuotojų reikalavimus sprendžia Vyriausybė, atsižvelgdama į Trišalės tarybos išvadą.
Streikai draudžiami stichinės nelaimės zonose, taip pat regionuose, kuriuose nustatyta tvarka paskelbta karo, nepaprastoji padėtis, kol bus likviduojami stichinės nelaimės padariniai ar atšaukta karo, nepaprastoji padėtis.
Kolektyvinės sutarties galiojimo metu draudžiama skelbti streiką, jeigu šios sutarties laikomasi.
79 Vadovavimas streikui
Streikui vadovauja profesinė sąjunga arba jos sudarytas streiko komitetas.
80 Streiko eiga
Streikui vadovaujantis organas kartu su darbdaviu privalo užtikrinti turto ir žmonių apsaugą.
Streiko šio Kodekso 77 straipsnio 4 dalyje nurodytose įmonėse, įstaigose, organizacijose metu turi būti užtikrintos neatidėliotiniems (gyvybiniams) visuomenės poreikiams tenkinti būtinos minimalios sąlygos (paslaugos). Jas pagal kompetenciją nustato Vyriausybė, atsižvelgdama į Trišalės tarybos išvadą, arba savivaldybės vykdomoji institucija, pasikonsultavusi su kolektyvinio ginčo šalimis. Šių sąlygų vykdymą užtikrina streikui vadovaujantis organas, darbdavys ir jų paskirti darbuotojai.
Jei sąlygos, nurodytos šio straipsnio 2 dalyje, nevykdomos, Vyriausybė arba savivaldybės vykdomoji institucija joms užtikrinti gali pasitelkti kitas tarnybas.
81 Streiko teisėtumas
Paskelbus streiką darbdavys ar reikalavimus gavęs subjektas gali kreiptis į teismą dėl streiko pripažinimo neteisėtu. Teismas bylą turi išnagrinėti per dešimt dienų.
Teismas pripažįsta streiką neteisėtu, jeigu jo tikslai prieštarauja Lietuvos Respublikos Konstitucijai, kitiems įstatymams arba jeigu jis paskelbtas nesilaikant šiame Kodekse nustatytos tvarkos ir reikalavimų.
Įsiteisėjus teismo sprendimui dėl streiko pripažinimo neteisėtu, streikas negali būti pradėtas, o jau vykstantis streikas turi būti nedelsiant nutrauktas.
Jei kyla tiesioginė grėsmė, kad gali būti neužtikrintos neatidėliotiniems (gyvybiniams) visuomenės poreikiams tenkinti būtinos minimalios sąlygos (paslaugos), ir tai gali sukelti pavojų žmonių gyvybei, sveikatai ir saugumui, teismas turi teisę trisdešimčiai dienų atidėti dar neprasidėjusį streiką, o prasidėjusį tokiam pat laikui sustabdyti.
82 Teisinė streikuotojų padėtis ir garantijos
Niekas negali būti verčiamas dalyvauti arba atsisakyti dalyvauti streike. Streiko laikotarpiu streike dalyvaujantiems darbuotojams darbo sutarties vykdymas sustabdomas išsaugant darbo stažą, aprūpinimą pagal valstybinį socialinį draudimą.
Streike dalyvaujantiems darbuotojams nemokamas atlyginimas, jie atleidžiami nuo įsipareigojimų atlikti savo darbo funkcijas. Derybose dėl streiko užbaigimo gali būti susitarta, kad streikuotojams bus išmokėtas visas darbo užmokestis arba jo dalis.
Darbuotojams, nedalyvaujantiems streike, bet dėl jo negalintiems dirbti savo darbo, apmokama kaip už prastovą ne dėl jų kaltės arba jie gali būti jų sutikimu perkelti į kitą darbą.
83 Darbdaviui draudžiami veiksmai paskelbus streiką
Priėmus sprendimą dėl streiko ir jo metu darbdaviui draudžiama:
priimti bet kokį vienašališką sprendimą visiškai arba iš dalies nutraukti įmonės (įstaigos, organizacijos) ar struktūrinio padalinio darbą (veiklą);
trukdyti visiems ar paskiriems darbuotojams ateiti į darbo vietas;
atsisakyti suteikti darbuotojams darbą ar darbo įrankius;
sudaryti kitas sąlygas, kurios visiškai ar iš dalies gali sustabdyti visos įmonės, įstaigos, organizacijos ar atskirų jos grandžių darbą (veiklą);
priimti kitus sprendimus, trikdančius normalų įmonės, įstaigos, organizacijos darbą (veiklą).
Streiko metu darbdaviui draudžiama į streikuotojų vietas priimti naujus darbuotojus, išskyrus šio Kodekso 80 straipsnio 3 dalyje nustatytus atvejus.
Pašto siuntomis siųsti gyvus vabzdžius, augalų ir dirvos ligų sukėlėjus draudžiama (išskyrus atvejus, numatytus šių taisyklių 42 punkte).
VII. UŽKRĖSTŲ AUGALŲ, AUGALINIŲ PRODUKTŲ IR KITŲ OBJEKTŲ SUNAIKINIMAS
Kenksmingais organizmais užkrėsti augalai, augaliniai produktai ir kiti objektai, jeigu jų negalima nukenksminti arba tai neefektyvu, sunaikinami Tarnybos nustatyta tvarka, atsižvelgus į aplinkosaugos reikalavimus.
Visas išlaidas, susijusias su augalų, augalinių produktų ir kitų objektų sunaikinimu, apmoka augalų, augalinių produktų ir kitų objektų savininkas arba jo įgaliotas asmuo.
VIII. BAIGIAMOSIOS NUOSTATOS
Fiziniai ir juridiniai asmenys, pažeidę šių taisyklių reikalavimus, traukiami atsakomybėn Lietuvos Respublikos įstatymų nustatyta tvarka.
lietuvos respublikos krašto apsaugos ministro
ĮSAKYMAS
DĖL KARIŪNŲ, STUDIJUOJANČIŲ UŽSIENIO VALSTYBIŲ MOKYMO INSTITUCIJOSE, STUDIJŲ PRIEŽIŪROS IR PROFESINĖS KARO TARNYBOS SUTARTIES, BAIGUS STUDIJAS, SUDARYMO TVARKOS APRAŠO TVIRTINIMO
2007 m. rugpjūčio 29 d. Nr. V-852
Vilnius
Vadovaudamasis Lietuvos Respublikos krašto apsaugos sistemos organizavimo ir karo tarnybos įstatymo (Žin., 1998, Nr. 49-1325; 2004, Nr. 169-6215) 10 straipsnio 2 dalies 3 punktu ir 3 dalimi ir siekdamas tobulinti kariūnų, studijuojančių užsienio valstybių mokymo institucijose, studijų priežiūros ir profesinės karo tarnybos sutarties, baigus studijas, sudarymo tvarką,
tvirtinu Kariūnų, studijuojančių užsienio valstybių mokymo institucijose, studijų priežiūros ir profesinės karo tarnybos sutarties, baigus studijas, sudarymo tvarkos aprašą (pridedama).
Krašto apsaugos ministras                                                        Juozas Olekas
PATVIRTINTA
krašto apsaugos ministro
2007 m. rugpjūčio 29 d.
įsakymu Nr. V-852
KARIŪNŲ, STUDIJUOJANČIŲ UŽSIENIO VALSTYBIŲ MOKYMO INSTITUCIJOSE,
STUDIJŲ PRIEŽIŪROS IR PROFESINĖS KARO TARNYBOS SUTARTIES, BAIGUS STUDIJAS,
SUDARYMO TVARKOS APRAŠAS
I. BENDROSIOS NUOSTATOS
Kariūnų, studijuojančių užsienio valstybių mokymo institucijose, studijų priežiūros ir profesinės karo tarnybos sutarties, baigus studijas, sudarymo tvarkos aprašas (toliau – Tvarkos aprašas) nustato Generolo Jono Žemaičio Lietuvos karo akademijos (toliau – Karo akademija) pareigybes užimančių kariūnų, pasiųstų mokytis į užsienio mokymo institucijas, priežiūros, aprūpinimo ir profesinės karo tarnybos sutarties, baigus studijas, sudarymo tvarką.
Kariūnai, studijuojantys užsienio valstybių mokymo institucijose (toliau – kariūnai), privalo vadovautis krašto apsaugos sistemos (toliau – KAS), Karo akademijos ir užsienio mokymo institucijų veiklą reglamentuojančiais teisės aktais, vadų ir viršininkų įsakymais ir nurodymais.
Kariūnai tarnybos administravimo klausimais pavaldūs Karo akademijos Kariūnų bataliono kuopos, kuriai jie priklauso, taktikos karininkui (toliau – atsakingasis karininkas).
Už kariūnų asmens bylų tvarkymą ir informacijos apie juos įvedimą į personalo valdymo informacinės sistemos duomenų bazę atsakingas Karo akademijos S-1 skyriaus Rikiuotės poskyrio viršininkas.
II. PASIRENGIMAS KARIŪNŲ IŠVYKIMUI MOKYTIS Į UŽSIENIO
MOKYMO INSTITUCIJAS
Kariūnai, prieš išvykdami mokytis į užsienio mokymo institucijas, privalo:
atsakingojo karininko kvietimu atvykti į nurodytą vietą nurodytu laiku išklausyti instruktažo;
atvykti į Karo akademijos S-1 skyriaus Rikiuotės poskyrį pasirašyti kariūno mokymosi sutarties;
ne vėliau kaip prieš 5 darbo dienas iki išvykimo mokytis į užsienio mokymo instituciją atvykti į Karo akademijos Finansų tarnybą ir pateikti duomenis apie banko, kurio paslaugomis naudojasi, rekvizitus (banko pavadinimas, kortelės pavadinimas ir numeris, banko sąskaitos numeris) bei kitą Finansų tarnybai reikalingą informaciją. Kariūnams pageidaujant ir esant galimybei, Finansų tarnyba pateikia preliminarių KAS išlaidų, tiesiogiai susijusių su kariūnų studijomis užsienio valstybių mokymo institucijose, apskaičiavimą.
Kariūnus instruktuoja atsakingasis karininkas, kuris instruktažo metu:
pasirašytinai supažindina kariūnus su Lietuvos Respublikos Vyriausybės 1997 m. kovo 27 d. nutarimu Nr. 288 „Dėl Profesinės karo tarnybos karių, karių savanorių ir kariūnų tarnybos ir aprūpinimo stažuotės ar mokymosi laikotarpiu sąlygų aprašo patvirtinimo“ (Žin., 1997, Nr. 28-677; 2005, Nr. 70-2534; 2007, Nr. 37-1372), Karių, pasiųstų stažuotis ar mokytis, dienpinigių dydžio nustatymo ir išlaidų apmokėjimo tvarkos aprašu, patvirtintu Lietuvos Respublikos krašto apsaugos ministro 2007 m. balandžio 13 d. įsakymu Nr. V-383, ir šiuo Tvarkos aprašu bei įteikia kariūnams minėtų dokumentų kopijas;
įteikia kariūnams karių ir civilių tarnautojų, besimokančių užsienio valstybėse, ataskaitos formą ir paaiškina jos pildymo ir pateikimo tvarką;
pateikia kariūnams savo ir Lietuvos gynybos atašė, reziduojančio toje valstybėje, į kurią kariūnas vyksta mokytis, elektroninio pašto adresus, faksų ir telefonų numerius.
Atsakingasis karininkas kontroliuoja, kad vykstantys studijuoti į užsienio mokymo institucijas kariūnai pagal galiojančias normas būtų aprūpinti apranga ir ekipuote.
Karo akademijos S-5 skyrius, kariūnams pirmą kartą išvykstant mokytis į užsienio mokymo institucijas, užsako bilietus, tvarko vizos ir sveikatos draudimo gavimo dokumentus.
III. KARIŪNŲ TARNYBOS ADMINISTRAVIMAS JŲ MOKYMOSI UŽSIENIO
MOKYMO INSTITUCIJOSE METU
Kariūnai, nuvykę į mokymosi vietą, privalo nedelsdami pranešti atsakingajam karininkui ir Lietuvos gynybos atašė, reziduojančiam toje valstybėje, laišku, faksu ar elektroniniu paštu:
savo gyvenamosios vietos adresą, telefono numerį ir elektroninio pašto adresą;
už juos tiesiogiai atsakingo asmens(-ų) (tiesioginio vado ar kito užsienio mokymo institucijos kariūną kuruoti paskirto asmens) (toliau – kuruojantis asmuo) pareigas, laipsnius, vardus ir pavardes bei šių asmenų darboviečių adresus, telefonų numerius ir elektroninio pašto adresus.
Pasikeitus kuriems nors iš šios Tvarkos aprašo 9 punkte nurodytų duomenų, kariūnai privalo nedelsdami, bet ne vėliau kaip per tris darbo dienas, atsakingajam karininkui ir Lietuvos gynybos atašė pateikti naujus duomenis.
Atsakingasis karininkas, gavęs iš kariūnų šio Tvarkos aprašo 9 punkte nurodytą informaciją, kuruojantiems asmenims išsiunčia raštą, kuriame pateikia informaciją apie save (nurodo savo pareigas, laipsnį, vardą, pavardę, darbovietės adresą, telefono numerį, elektroninio pašto adresą), ir paprašo kuruojančių asmenų informuoti jį apie numatomas kariūnų atostogas ir stažuotes Lietuvoje bei palaikyti su juo ryšį dėl su kariūno mokymu susijusių klausimų.
Kariūnai, besimokydami užsienio mokymosi institucijoje, privalo:
kartą per šešis mėnesius atsakingajam karininkui teikti krašto apsaugos ministro patvirtintos formos ataskaitas;
nedelsdami informuoti atsakingąjį karininką iškilus problemoms (pvz., dėl pažangumo, drausmės, susirgus ir t. t.);
likus ne mažiau kaip 2 mėnesiams iki užsienio mokymo institucijos baigimo informuoti atsakingąjį karininką apie egzaminų, išleistuvių ir grįžimo į Lietuvą datas.
Karo akademijos S-1 skyriaus Rikiuotės poskyrio viršininkas kontroliuoja kariūnų karinės medicinos komisijos ekspertinio nutarimo galiojimo terminus ir ne vėliau kaip prieš šešis mėnesius iki karinės medicinos komisijos ekspertinio nutarimo galiojimo termino pabaigos apie tai informuoja atsakingąjį karininką.
Atsakingasis karininkas:
palaiko ryšį su kariūnais ir jų prašymu padeda spręsti tiek su tarnyba susijusias, tiek asmeninio pobūdžio problemas;
informuoja kariūnus apie besibaigiantį karinės medicinos komisijos ekspertinio nutarimo galiojimo terminą ir suderina su jais laiką, kada kariūnai galės atvykti į Lietuvą pasitikrinti sveikatą karinėje medicinos ekspertizės komisijoje;
apibendrina kariūnų siunčiamas ataskaitas ir, Karo akademijos vadovybei pareikalavus, teikia jai informaciją apie kariūnus;
nedelsdamas raštu informuoja Karo akademijos viršininką ir teikia siūlymus dėl reikiamų priemonių taikymo, jeigu kariūnai neatlieka šiame Tvarkos apraše nurodytų pareigų, jas atlieka netinkamai, taip pat jei gaunama informacija iš kuruojančio asmens apie kariūno padarytą kitą drausmės pažeidimą.
Karo akademijos viršininkas, gavęs šio Tvarkos aprašo 14 punkte nurodytą informaciją, privalo teisės aktų nustatyta tvarka inicijuoti drausmės pažeidimo tyrimą.
IV. KARIŪNŲ ATOSTOGOS LIETUVOJE
Kariūnai ne vėliau kaip prieš mėnesį, iki jiems bus suteiktos ilgesnės kaip savaitės trukmės mokymosi programoje numatytos atostogos, raštu (laišku, faksu ar elektroniniu paštu) teikia atsakingajam karininkui:
apytikslį lėšų poreikį kelionės išlaidoms į Lietuvą ir atgal, jeigu jie atostogų metu planuoja grįžti į Lietuvą;
prašymą, adresuotą Karo akademijos viršininkui, dėl atostogų suteikimo ir oficialų dokumentą iš užsienio mokymo institucijos, kuriame būtų nurodyta, kad kariūnas išleidžiamas mokymosi programoje numatytų atostogų. Prašymuose turi būti nurodyta, kurioje valstybėje kariūnai planuoja atostogauti.
Atsakingasis karininkas:
gavęs šio Tvarkos aprašo 11 punkte minėtą informaciją, nedelsdamas ją pateikia Karo akademijos Finansų tarnybai;
gavęs šio Tvarkos aprašo 12 punkte minėtą informaciją, nedelsdamas ją pateikia Karo akademijos S-1 skyriaus Rikiuotės poskyriui.
Karo akademijos S-1 skyriaus Rikiuotės poskyris, gavęs šio Tvarkos aprašo 12 punkte nurodytus dokumentus, ruošia Karo akademijos viršininko įsakymo dėl kariūnų atostogų projektą. Karo akademijos viršininkui pasirašius įsakymą, apie tai informuoja atsakingąjį karininką.
Atsakingasis karininkas informuoja kariūnus apie jiems Karo akademijos viršininko įsakymu suteiktas atostogas.
Kariūnai patys pasirūpina bilietais grįžimui į Lietuvą ir atgal atostogų metu ar kitais teisės aktuose numatytais atvejais.
V. KARIŪNŲ STAŽUOTĖ LIETUVOJE
Kariūnai atvyksta stažuotis į Lietuvą tik tuo atveju, kai juos siunčia užsienio mokymo institucija, kurioje jie mokosi, ir jų atvykimas yra suderintas su Karo akademijos viršininku.
Kariūnai ne vėliau kaip prieš dvi savaites iki numatomos stažuotės Lietuvoje privalo atsiųsti į Karo akademiją oficialų užsienio mokymo institucijos dokumentą, kuriame būtų nurodyta, kad kariūnas siunčiamas į Lietuvą stažuotei.
Karo akademijos S-2/S-3 skyrius, gavęs šio Tvarkos aprašo 22 punkte minėtą dokumentą, ruošia Karo akademijos viršininko rašto, adresuoto kariuomenės vadui, dėl kariūnų stažuotės Lietuvoje projektą.
Krašto apsaugos ministerijos Gynybos štabo J1 skyrius parengia įsakymo projektą dėl kariūnų stažuotės. Kariuomenės vadui pasirašius įsakymą, Karo akademijos S-2/S-3 skyrius apie tai informuoja atsakingąjį karininką.
Kariūnų atsakingasis karininkas informuoja kariūnus apie kariuomenės vado pasirašytus įsakymus dėl jų stažuočių Lietuvoje.
VI. KARIŪNŲ SVEIKATOS DRAUDIMAS
Atsakingasis karininkas privalo kontroliuoti kariūnų sveikatos draudimo galiojimo terminus ir ne vėliau kaip prieš mėnesį iki sveikatos draudimo galiojimo termino pabaigos apie tai informuoti S-5 skyrių.
Karo akademijos S-5 skyrius organizuoja sveikatos draudimo galiojimo termino pratęsimą. Pratęsus sveikatos draudimo galiojimo terminą, apie tai informuoja atsakingąjį karininką.
Atsakingasis karininkas informuoja kariūną apie pratęstą sveikatos draudimo galiojimo terminą.
VII. KARIŪNŲ APRŪPINIMAS
Kariūnų aprūpinimo mokymosi užsienio valstybių mokymo institucijose laikotarpiu sąlygas nustato Lietuvos Respublikos Vyriausybės 1997 m. kovo 27 d. nutarimas Nr. 288 „Dėl Profesinės karo tarnybos karių, karių savanorių ir kariūnų tarnybos ir aprūpinimo stažuotės ar mokymosi laikotarpiu sąlygų aprašo patvirtinimo“.
Kariūnai aprūpinami apranga ir ekipuote:
išvykstant išduodamas visas krašto apsaugos ministro patvirtintose aprūpinimo apranga ir ekipuote normose nustatytas aprangos ir ekipuotės komplektas;
kiekvienais kitais metais išduodami aprangos ir ekipuotės elementai pagal atsakingajam karininkui kariūno pateiktą aprangos ir ekipuotės poreikį, tačiau neviršijant krašto apsaugos ministro patvirtintų aprūpinimo apranga ir ekipuote normų bei jų nešiojimo terminų.
Kariūnai ne vėliau kaip likus mėnesiui iki kiekvienų mokymosi programoje numatytų atostogų, kurių metu ketina grįžti į Lietuvą, raštu (laišku, faksu ar elektroniniu paštu) teikia atsakingajam karininkui aprangos ir ekipuotės poreikį nurodydami aprangos dydžius, jeigu jie pasikeitė.
Atsakingasis karininkas, gavęs šio Tvarkos aprašo 30 punkte nurodytą informaciją, nedelsdamas ją teikia Karo akademijos Ginkluotės ir aprangos skyriui, kuris iki kariūnų grįžimo atostogų į Lietuvą privalo sukomplektuoti reikiamą aprangą ir ekipuotę ir informuoti atsakingąjį karininką, kada kariūnas gali atsiimti jam priklausančią aprangą ir ekipuotę.
Atsakingasis karininkas informuoja kariūną, kada jis gali Karo akademijos Ginkluotės ir aprangos skyriuje atsiimti jam priklausančią aprangą ir ekipuotę.
VIII. PROFESINĖS KARO TARNYBOS SUTARTIES SUDARYMAS SU KARIŪNAIS,
BAIGUSIAIS STUDIJAS UŽSIENIO VALSTYBIŲ MOKYMO INSTITUCIJOSE
Kariūnui pageidaujant pirmąjį karininko laipsnį gauti per ceremoniją užsienio mokymo institucijoje:
jis, likus ne mažiau kaip 4 savaitėms iki studijų baigimo, atvykęs į Lietuvą atostogų ar kitais teisės aktų nustatytais atvejais turi prisistatyti į Karo akademiją ir čia duoti karininko priesaiką, o nusprendęs tarnauti – ir pasirašyti PKT sutartį, taip pat pristatyti kuruojančio asmens parengtą pažymą apie kariūno pažangumą ir tikėtinus užsienio mokymo institucijos baigiamųjų egzaminų rezultatus. Apie šią galimybę kariūnas privalo informuoti atsakingąjį karininką ne vėliau kaip likus dviem mėnesiams iki užsienio mokymo institucijos baigimo dienos;
kitais atvejais, t. y. kariūnui šio Tvarkos aprašo 31 punkte nustatyta tvarka nepranešus apie galimybę atvykti į Karo akademiją:
atsakingasis karininkas, likus ne mažiau kaip 6 savaitėms iki užsienio mokymo institucijos baigimo dienos, registruotu laišku kariūnui išsiunčia PKT sutarties projektą ir karininko priesaikos lapą ir apie tai informuoja Lietuvos gynybos atašė;
Lietuvos gynybos atašė nedelsdamas organizuoja karininko priesaikos davimą;
kariūnas, davęs karininko priesaiką, ne vėliau kaip likus 4 savaitėms iki studijų baigimą patvirtinančių dokumentų įteikimo Karo akademijai registruotu laišku išsiunčia pasirašytą priesaikos lapą, o nusprendęs tarnauti – ir pasirašytą PKT sutartį, taip pat kuruojančio asmens parengtą pažymą apie kariūno pažangumą ir tikėtinus užsienio mokymo institucijos baigiamųjų egzaminų rezultatus.
Kariūnas šio Tvarkos aprašo 31 ir 33 punktuose nurodytus dokumentus gali pateikti ir mišria tvarka, t. y. dalį šių dokumentų pasirašyti ar pateikti Karo akademijoje, kitą dalį atsiųsti registruotu laišku.
Karo akademijos S-1 skyriaus Rikiuotės poskyris, gavęs kariūnų pasirašytus karininko priesaikos lapus ir kuruojančio asmens parengtą pažymą apie kariūno pažangumą ir tikėtinus užsienio mokymo institucijos baigiamųjų egzaminų rezultatus, nedelsdamas teikia:
Krašto apsaugos ministerijos Personalo ir socialinės saugos departamentui dokumentus pirmajam karininko laipsniui gauti:
užpildytas, Karo akademijos viršininko ir kariuomenės vado pasirašytas pristatymo dėl kario laipsnio suteikimo formas;
pažymas (jų kopijas) apie kariūnų pažangumą ir tikėtinus užsienio mokymo institucijos baigiamųjų egzaminų rezultatus;
kariūnų pasirašytų karininko priesaikos lapų kopijas;
galiojančias karinės medicinos komisijos ekspertinio nutarimo pažymų kopijas;
krašto apsaugos ministro nustatytos formos reikalavimus su Antrojo operatyvinių tarnybų departamento prie Krašto apsaugos ministerijos išvada apie kariūno tikrinimo rezultatus;
Krašto apsaugos ministerijos Gynybos štabo J-1 skyriui kariūnų pasirašytas PKT sutartis (jei gauta).
Personalo ir socialinės saugos departamentas, gavęs šio Tvarkos aprašo 31 punkte nurodytus dokumentus:
parengia ir teisės aktų nustatyta tvarka teikia Respublikos Prezidentui Lietuvos Respublikos Prezidento dekreto dėl pirmojo karininko laipsnio suteikimo projektą. Jei kariūnas atsisako duoti karininko priesaiką, jis neteikiamas pirmajam karininko laipsniui gauti;
parengia ministro įsakymo dėl kario skyrimo kariuomenės vado žinion projektą ir, suteikus kariūnui pirmąjį karininko laipsnį, teikia ministrui pasirašyti.
Krašto apsaugos ministrui pasirašius įsakymą dėl kario skyrimo kariuomenės vado žinion, Gynybos štabo J-1 skyrius rengia kariuomenės vado įsakymo dėl kario skyrimo į pareigas ar skyrimo kariuomenės pajėgų vado žinion, nurodant skyrimo į pareigas dieną, įsakymo projektą. Įsakymo projektą kartu su kariūno pasirašyta PKT sutartimi teikia kariuomenės vadui pasirašyti.
Respublikos Prezidentui pasirašius dekretą dėl pirmojo karininko laipsnio suteikimo, dekreto kopiją Personalo ir socialinės saugos departamentas nedelsdamas perduoda Karo akademijai, o Karo akademija šio dekreto kopiją nedelsdama išsiunčia Lietuvos gynybos atašė, reziduojančiam toje valstybėje, kurios mokymo institucijoje studijuoja kariūnas. Lietuvos gynybos atašė dalyvauja organizuojant pirmojo karininko laipsnio suteikimo ceremoniją užsienio mokymo institucijoje atsižvelgdamas į joje nustatytą tvarką.
Kariūnas, kuriam pirmasis karininko laipsnis buvo suteiktas užsienio mokymo institucijoje, sugrįžęs į Lietuvą kitą darbo dieną po sugrįžimo į Lietuvą privalo atvykti į Karo akademiją ir Karo akademijos S-1 skyriaus Rikiuotės poskyrio viršininkui pateikti užsienio mokymo institucijos baigimą patvirtinantį dokumentą (diplomą) ir pasirašyti pažymą apie KAS išlaidas, tiesiogiai susijusias su kario mokymu, profesiniu rengimu ar kvalifikacijos kėlimu.
Kai kariūnas neatliko šio Tvarkos aprašo 33 punkte nustatytų veiksmų ir dėl to ceremonijos užsienio mokymo institucijoje metu jam nebuvo suteiktas pirmasis karininko laipsnis:
baigęs studijas ir grįžęs į Lietuvą jis privalo kitą darbo dieną atvykti į Karo akademiją, prisistatyti atsakingajam karininkui, Karo akademijos S-1 skyriaus Rikiuotės poskyrio viršininkui pateikti užsienio mokymo institucijos baigimą patvirtinantį dokumentą (diplomą), pasirašyti profesinės karo tarnybos sutartį ir pažymą apie KAS išlaidas, tiesiogiai susijusias su kario mokymu, profesiniu rengimu ar kvalifikacijos kėlimu, taip pat duoti karininko priesaiką bei pasirašyti priesaikos lapą;
Karo akademijos S-1 skyriaus Rikiuotės poskyris gautus dokumentus teikia šio Tvarkos aprašo 35 punkte nustatyta tvarka (vietoj pažymos apie kariūno pažangumą ir tikėtinus užsienio mokymo institucijos baigiamųjų egzaminų rezultatus teikiamas užsienio mokymo institucijos baigimą patvirtinantis dokumentas (diplomas));
kariūnas, atlikęs šio Tvarko aprašo 40.1 punkte nurodytus veiksmus, iki pirmojo karininko laipsnio suteikimo ceremonijos dienos Karo akademijos viršininko įsakymu išleidžiamas į namus;
Respublikos Prezidentui pasirašius dekretą dėl pirmojo karininko laipsnio suteikimo, Personalo ir socialinės saugos departamentas dekreto kopiją nedelsdamas perduoda Karo akademijai. Karo akademijoje organizuojama pirmojo karininko laipsnio suteikimo ceremonija.
Kariūnai iki jų PKT sutarčių įsigaliojimo dienos turi kariūno statusą. Krašto apsaugos ministro arba jo įgaliotų vadovų įsakymuose dėl skyrimo į pareigas numatytu laiku kariai privalo prisistatyti į tolesnės tarnybos vietas.
Karo akademija užtikrina, kad kariūnai būtų laiku supažindinti su krašto apsaugos ministro ar jo įgalioto asmens įsakymu dėl kariūno skyrimo į pareigas.
IX. KARIŪNŲ, NUSPRENDUSIŲ NEPASIRAŠYTI PROFESINĖS KARO TARNYBOS SUTARTIES,
IŠLEIDIMAS Į ATSARGĄ
Kariūnas, nusprendęs netarnauti profesinėje karo tarnyboje ir nepasirašyti PKT sutarties, apie tai nedelsdamas raštu informuoja Karo akademiją, o baigęs studijas ir grįžęs į Lietuvą privalo kitą darbo dieną atvykti į Karo akademiją ir pasirašyti mokymosi išlaidų grąžinimo sutartį.
Karo akademijos viršininkas, gavęs šio Tvarkos aprašo 43 punkte nurodytą informaciją, nedelsdamas apie tai informuoja krašto apsaugos ministrą raštu, kuriame nurodo, ar kariūnas turi galiojantį leidimą dirbti su įslaptinta informacija ir kokias išlaidas, tiesiogiai susijusias su kariūno mokymu, profesiniu parengimu ar kvalifikacijos kėlimu, yra patyrusi krašto apsaugos sistema.
Studijas baigusiems ir nusprendusiems netarnauti profesinėje karo tarnyboje kariūnams karininko laipsniai suteikiami ceremonijos užsienio mokymo įstaigoje metu (Tvarkos aprašo 33–38 punktai) ar baigus studijas grįžus į Lietuvą (Tvarkos aprašo 40 punktas).
Respublikos Prezidentui pasirašius dekretą dėl pirmojo karininko laipsnio suteikimo, Personalo ir socialinės saugos departamentas parengia ir teikia ministrui pasirašyti ministro įsakymo projektą dėl kariūno, kuris atsisakė atlikti profesinę karo tarnybą, išleidimo į atsargą.
Kariūnams, nedavusiems karininko priesaikos ir nepasirašiusiems karininko priesaikos lapo, karininko laipsnis nesuteikiamas. Jie išleidžiami į atsargą suteikiant jiems eilinio (jūreivio) laipsnį.
X. BAIGIAMOSIOS NUOSTATOS
Šis Tvarkos aprašas gali būti keičiamas krašto apsaugos ministro įsakymu. Inicijuoti šio Tvarkos aprašo keitimą turi teisę kariuomenės vadas, Krašto apsaugos ministerijos valstybės sekretorius ir Karo akademijos viršininkas.
DĖL LIETUVOS KARIUOMENĖS JUNGINIAMS IR DALINIAMS DELEGUOTŲ BENDRŲJŲ TEISIŲ IR PAREIGŲ NUOSTATŲ
Vadovaudamasis Lietuvos Respublikos krašto apsaugos sistemos organizavimo ir karo tarnybos įstatymo 11 straipsnio 2 ir 3 dalies nuostatomis,
Tvirtinu Lietuvos kariuomenės junginiams ir daliniams (pagrindiniams vienetams) deleguotų bendrųjų teisių ir pareigų nuostatus (pridedama).
LIETUVOS KARIUOMENĖS JUNGINIAMS IR DALINIAMS (PAGRINDINIAMS VIENETAMS)
DELEGUOTŲ BENDRŲJŲ TEISIŲ IR PAREIGŲ NUOSTATAI
I. BENDROSIOS NUOSTATOS
Lietuvos kariuomenė yra vientisa institucija, turinti juridinio asmens statusą, kurios teises ir pareigas įgyvendina kariuomenės vadas. Kariuomenės junginiai, daliniai, kiti savarankiški vienetai ir tarnybos (toliau - Pagrindiniai vienetai) yra juridinio asmens - Lietuvos kariuomenės sudedamosios dalys, kurios, naudodamos teisės aktų nustatytomis šio juridinio asmens teisėmis, vykdo joms skirtus kariuomenės uždavinius, jų kompetencijai priskirtas veiklos funkcijas ir pareigas.
Šie nuostatai nustato bendrąsias pagrindiniams vienetams deleguotas kariuomenės teises, pareigas bei ribas ir naudojimosi jomis pagrindus, vykdant šiems vienetams pavestas funkcijas ir uždavinius.
Realizuodami jiems deleguotas kariuomenės teises ir pareigas, pagrindiniai ir kiti vienetai atstovauja Lietuvos kariuomenei ir veikia jos vardu.
Pagrindiniai ir kiti vienetai vadovaujasi Lietuvos Respublikos Konstitucija, įstatymais, Lietuvos Respublikos Vyriausybės nutarimais ir kitais teisės aktais, krašto apsaugos ministro, kariuomenės vado, aukštesniųjų pagal pavaldumą vadų ir savo vado įsakymais.
Vadovavimą pagrindiniams vienetams strateginiu, operaciniu ir taktiniu lygmeniu nustato Lietuvos Respublikos krašto apsaugos sistemos organizavimo ir karo tarnybos įstatymas, taip pat krašto apsaugos ministro ir kariuomenės vado įsakymai.
Pagrindiniai vienetai yra įregistruoti Statistikos departamente prie LR Vyriausybės ir jiems suteiktas identifikavimo kodas. Pagrindiniai vienetai turi savo spaudus, raštus, bendruosius ir vado įsakymų blankus, kuriuos jie naudoja pagal savo kompetenciją. Spaude ir blankuose įrašyta “Lietuvos kariuomenė” ir pagrindinio vieneto pavadinimas. Pagrindiniai vienetai naudoja unifikuotus blankus ir dokumentų formas, atitinkančias krašto apsaugos sistemoje naudojamų formų reikalavimus ir turinčias KAS priimtą identifikacijos numerį.
Pagrindiniai vienetai turi krašto apsaugos ministro patvirtintus nuostatus, kuriuose nustatomos karo meto ir taikos užduotys bei, vadovaujantis šių Nuostatų nustatytais pagrindais, reglamentuojamos specifinės šio vieneto funkcijos, teisės ir pareigos.
Pagrindinių vienetų struktūrą ir pareigybių sąrašus nustato krašto apsaugos ministras. Jų projektus ministrui teikia kariuomenės vadas.
II. BENDROSIOS TEISĖS, PAREIGOS IR JŲ ĮGYVENDINIMAS
Kariuomenės pagrindiniam vienetui deleguotas teises, funkcijas ir pareigas įgyvendina šio vieneto vadas, naudodamasis įstatymų ir kitų teisės aktų jam pagal pareigas suteiktomis teisėmis ar kariuomenės vado suteiktais įgaliojimais.
Pagrindinio vieneto vadas šiam vienetui skirtų uždavinių, pareigų ir funkcijų vykdymą, laikydamasis teisės aktų nustatytų sąlygų ir tvarkos, savo valia paskirsto jam pavaldiems vadams, kariams ir valstybės tarnybos tarnautojams (toliau - tarnautojams), deleguoja vykdytojams joms vykdyti reikalingų teisių dalį, nustato vykdytojų atsakomybę ir kontroliuoja vykdymą.
Pareigos ir teisės, kurios teisės aktų priskirtos išimtinai pagrindinio vieneto vadui, pavaldiniams negali būti deleguotos. Pagrindinio vieneto vadas negali deleguoti pavaldiniams savo, kaip vieneto vado, atsakomybės už vienetui pavestų uždavinių, funkcijų ir savo pareigų vykdymą bei vieneto veiklą.
Pagrindiniai vienetai taikos metu privalo:
mokyti savo karinį personalą ir vienetus, vykdyti pratybų ir mokymų planus ir programas, didinti savo kovinį (paramos vienetai - paramos teikimo) pajėgumą ir sąveiką su kitais vienetais bei pajėgomis;
vykdyti vienetui priskirtas krašto apsaugos ir tarptautines užduotis;
užtikrinti savo ir priskirtų vienetų vadovavimo bei valdymo patikimumą;
ugdyti karius, sudaryti tinkamas jų tarnybos ir gyvenimo sąlygas;
užtikrinti valstybės ir tarnybos paslapčių apsaugą;
užtikrinti įstatymų ir kitų teisės aktų vykdymą;
užtikrinti įsakymų vykdymą ir karių drausmę;
užtikrinti efektyvų vienetui priskirtų lėšų ir materialinių resursų naudojimą, biudžetinių ir nebiudžetinių lėšų naudojimo bei ūkinių ir finansinių operacijų teisėtumą;
vykdyti teisės aktų nustatytas administravimo funkcijas;
užtikrinti aplinkos apsaugos reikalavimų laikymąsi;
teisės aktų nustatytais atvejais ir tvarka reaguoti į valstybės suvereniteto pažeidimus;
vykdyti krašto apsaugos ministro ir kariuomenės vado pavestas užduotis.
Karo metu pagrindinis vienetas vykdo gynybos užduotis pagal gynybos planus ir vadovybės įsakymus.
Pagrindinis vienetas palaiko ryšius su vietos visuomene ir pagal savo galimybes dalyvauja jos viešajame gyvenime.
III. TEISĖS IR PAREIGOS PERSONALO ADMINISTRAVIMO SRITYJE
Pagrindiniai vienetai savo mastu įgyvendina:
teisės aktų, krašto apsaugos ministro ir kariuomenės vado nustatytą bendrą kariuomenės personalo atrankos, administravimo ir karjeros politiką;
karių rengimo doktriną ir mokymo programas.
Pagrindiniai vienetai, vykdydami centralizuotą priėmimą į profesinę karo tarnybą arba į valstybinę tarnybą Lietuvos kariuomenėje:
priima asmenų, pareiškusių norą tarnauti profesinėje karo tarnyboje, dokumentus vadovaudamiesi krašto apsaugos ministro patvirtintomis priėmimo į profesinę karo tarnybą taisyklėmis;
skelbia priėmimo į valstybinę tarnybą konkursus pagal savo kompetenciją ir vadovaudamiesi LR valstybės tarnybos įstatymu.
Pagrindinio dalinio vadas pagal savo kompetenciją ir teisės aktų nustatyta tvarka:
skiria į pareigas ir atleidžia iš jų jo žinion paskirtus karius, taip pat civilinės krašto apsaugos tarnybos tarnautojus bei tarnautojus;
nustato kariams tarnybinius atlyginimus, priedus už atsakomybę, priedus už tarnybos specifiką, maistpinigius, butpinigius bei važiavimo išlaidų kompensavimo dydį, o tarnautojams - pareiginius atlyginimus bei priedus;
sudaro profesinės karo tarnybos, civilinės krašto apsaugos tarnybos ir LR valstybės tarnybos įstatyme numatytais atvejais tarnybos sutartis, siunčiamo mokytis kario ar tarnautojo sutartis;
suteikia kariams laipsnius;
siūlo pratęsti profesinės karo tarnybos laiką;
skatina karius ir juos pristato aukštesnių viršininkų kompetencijai priskirtiems apdovanojimams;
priskiria karinių specialybių kodus;
tvarko karių ir tarnautojų asmens bylas;
tvarko personalo anketinių duomenų kompiuterinę bazę;
periodiškai teikia suvestinius duomenis personalo klausimais;
organizuoja, koordinuoja ir kontroliuoja profesinės karo tarnybos karių ir tarnautojų vertinimą (atestavimą);
teikia informaciją apie atsilaisvinusias tarnybines gyvenamąsias patalpas ir žurnalų įskaitos kopijas apie turimas tarnybines gyvenamąsias patalpas bei įrašytus karius ar tarnautojus, kurie pageidauja gauti tarnybines gyvenamąsias patalpas;
rekomenduoja karius ir tarnautojus mokytis ar kelti kvalifikaciją kursuose ir mokymo įstaigose;
skiria tarnybinius patikrinimus ir kontroliuoja jų atlikimą, o nustačius pažeidimą skiria drausmines nuobaudas;
išleidžia pagrindiniame vienete tarnaujančius karius, tarnautojus atostogų, o esant tarnybiniam būtinumui - atšaukia iš jų;
išleidžia privalomosios pradinės karo tarnybos karius, atlikusius tarnybą arba atleistus nuo tolesnės tarnybos, į atsargą, o jų tarnybos duomenis ir įskaitos dokumentus pateikia šių karių tarnybą atsargoje administruojančiai įstaigai;
teikia dokumentus dėl valstybinės pensijos paskyrimo į atsargą (dimisiją) išleidžiamiems kariams.
IV. FINANSAI
Pagrindinis vienetas turi savo vardu atidarytą kariuomenės einamąją sąskaitą (sąskaitas) arba kreditines korteles Lietuvos Respublikoje įregistruotuose bankuose, kurie pasirinkti aptarnauti Lietuvos kariuomenei.
Pagrindinio vieneto vadas ir Lietuvos kariuomenės finansų ir turto tarnybos (toliau - Finansų ir turto tarnyba) priskirtas tvarkyti vieneto apskaitą, buhalterinės apskaitos skyriaus viršininkas - vyr. buhalteris (apskaitininkas) disponuoja šioje sąskaitoje turimomis kariuomenės lėšomis pagal patvirtintą sąmatą ir nustatytą jų paskirtį bei vykdo bankines ir kasos operacijas litais. Pirmo parašo teise banko, kasos ir kitus piniginius dokumentus pasirašo pagrindinio dalinio vadas, o antro parašo teise - Finansų ir turto tarnybos vyr. buhalteris (apskaitininkas), priskirtas tvarkyti vieneto apskaitą.
Pagrindinis vienetas finansuojamas iš Krašto apsaugos ministerijos Lietuvos kariuomenei skirtų valstybės lėšų. Teisės aktų numatytais atvejais pagrindinis vienetas savo tiesioginėms reikmėms gali naudoti nebiudžetines lėšas, kurios gaunamos už vieneto suteiktas paslaugas bei atliktus darbus juridiniams asmenims bei fizinių asmenų suteiktą finansinę paramą įstatymų ir kitų teisės aktų nustatyta tvarka.
Pagrindinio vieneto biudžetinių ir nebiudžetinių lėšų sąmatas tvirtina krašto apsaugos ministras.
Pagrindinio vieneto biudžeto išlaidų sąmatoje tvirtinamos lėšos, kuriomis jis naudojasi ir apmoka išlaidas savo reikmėms tenkinti.
Tarnybų, centralizuotai perkančių prekes, paslaugas ir darbus pagrindiniams ir kitiems kariniams vienetams, sąmatose tvirtinamos lėšos centralizuotiems pirkimams.
Pagrindinio vieneto kreditorinis įsiskolinimas negali viršyti ataskaitiniam laikotarpiui patvirtintų biudžeto išlaidų sąmatoje lėšų.
Pagrindiniai vienetai prašymus dėl biudžeto išlaidų sąmatų koregavimo (tikslinimo) teikia kariuomenės vadui, kuriam išvadas ir pasiūlymus pateikia Finansų ir turto tarnyba.
Pagrindinis vienetas nustatytais terminais teikia Finansų ir turto tarnybos buhalterinės apskaitos skyriui, priskirtam tvarkyti vieneto apskaitą, arba apskaitininkui:
įsakymų kopijas dėl karių bei valstybės tarnautojų priėmimo, atleidimo, karinių laipsnių, atostogų suteikimo;
įsakymų kopijas dėl kompensuojamų išlaidų: maistpinigių, butpinigių, važiavimo ir persikėlimo išlaidų ir kitų išmokų;
komandiruočių įsakymų kopijas;
materialinių vertybių ir turto gavimo, išdavimo, perdavimo, nurašymo bei panaudojimo pateisinamuosius dokumentus;
sąskaitas-faktūras, materialinių vertybių pajamų orderius, važtaraščius bei ilgalaikio ir trumpalaikio turto nurašymo aktus;
materialinių vertybių suvestinę, inventorizavimo aktus ir kitus apskaitos dokumentus bei ataskaitas;
sudarytų ūkinės finansinės veiklos sutarčių kopijas;
karių ir valstybės tarnautojų tarnybos laiko apskaitos žiniaraščius.
V. PLANAVIMO, PROGRAMŲ IR BIUDŽETO RENGIMO CIKLAS
Programos, biudžeto paraiškos ir investiciniai projektai rengiami vadovaujantis patvirtinta Planavimo, programų ir biudžeto sistemos hierarchija (toliau - PPBS hierarchija).
Dalinių vadai, vadovaudamiesi kariuomenės vado nustatytomis užduotimis trejų metų laikotarpiui, organizuoja biudžeto paraiškos rengimą pagal parengtą programų struktūrą ir nustatytą išlaidų apskaičiavimo tvarką, taip pat rengia investicinius projektus, jeigu dėl nustatytų užduočių įgyvendinimo reikia plėsti dalinio infrastruktūrą ar gerinti aprūpinimą.
Dalinių vadai atsako už biudžeto paraiškos ir investicinio projekto lėšų poreikio pagrįstumą ir jų pateikimą nustatytu laiku aukštesniam vadui pagal PPBS hierarchiją.
Junginių vadai junginio biudžeto paraiškos ir investicinio projekto rengimą organizuoja vadovaudamiesi kariuomenės vado nustatytomis užduotimis ir parengta programų struktūra, atsako už pateiktų lėšų poreikio pagrįstumą bei nustatytu laiku jų pateikimą pajėgų vadui.
Pajėgų vadai atsako už atitinkamų pajėgų programos pateikimą nustatytu laiku ir gerą parengimą bei lėšų poreikio apskaičiavimo pagrįstumą (maksimalus rezultatas - minimalios išlaidos).
Pajėgų vadai kariuomenės vadui teikia alternatyvas dėl programos tikslų ir uždavinių efektyvesnio įgyvendinimo.
Pagrindiniai vienetai pagal pavaldumą per aukštesnius savo vadus du kartus į metus teikia kariuomenės vadui patvirtintų užduočių įvykdymo ir biudžeto lėšų panaudojimo ataskaitas.
VI. APRŪPINIMAS
Pagrindiniai vienetai centralizuotai aprūpinami šiomis prekėmis ir paslaugomis: ginkluote, karine technika, ryšių priemonėmis, amunicija, apranga, avalyne, transporto priemonėmis ir jų techninės priežiūros ir remonto bei naftos produktais, sporto reikmenimis, maisto produktais, medicinos įranga ir medikamentais.
Pagrindiniams vienetams centralizuotų pirkimų tvarka atliekami projektavimo darbai, statybos, pastatų ir statinių rekonstrukcijos, kapitalinio bei vidutinio remonto darbai.
Centralizuotus prekių, paslaugų ir darbų pirkimus vykdo tarnybos prie Krašto apsaugos ministerijos ir Lietuvos kariuomenės vienetai, vadovaudamiesi suteiktais įgaliojimais ir krašto apsaugos ministro patvirtinta Viešųjų pirkimų krašto apsaugos sistemoje organizavimo tvarka.
Pagrindiniai vienetai Viešųjų pirkimų įstatymo ir kitų teisės aktų nustatyta tvarka vykdo decentralizuotus pirkimus, t. y. kurie nevykdomi centralizuotai:
komunalinių paslaugų (šilumos, elektros energijos ir vandens tiekimo, šiukšlių išvežimo, signalizacijos priežiūros, hidraulinių bandymų, inžinerinės įrangos priežiūros, dezinfekcijos, skalbimo ir kt.);
transporto smulkaus remonto darbų;
pastatų, patalpų ir kitų objektų remonto darbų, vadovaudamiesi suderintu su kariuomenės vadu ir krašto apsaugos viceministro patvirtintu remontų darbų planu, ir tam skirtomis lėšomis;
mažo kiekio ir smulkių kanceliarinių bei kitų prekių, mažaverčio inventoriaus;
centralizuotai neperkamų maisto produktų;
specifinio pobūdžio paslaugų, prekių ir darbų - gavę raštišką kariuomenės vado sutikimą ir įgaliojimą.
Pagrindinis vieneto vadas tvirtina einamaisiais metais planuojamų decentralizuotai įsigyti prekių, paslaugų ir darbų sąrašus, kurie vizuojami vieneto finansininko:
atitinkančius Viešųjų pirkimų įstatymo (pagal pirkimo objektų kodus) ir kitų teisės aktų reikalavimus bei neviršijančius vieneto biudžeto išlaidų straipsnyje tam tikslui skirtų lėšų;
atitinkančius biudžeto paraiškoje pateiktą kiekį, kuris suderintas su KAM Gynybos štabo J-3 ir J-4 bei užtikrinančius vieneto užduočių ir funkcijų vykdymą.
Pagrindinio vieneto patvirtinti pirkimų sąrašai pateikiami Finansų ir turto tarnybos vienetui priskirtam buhalterinės apskaitos skyriui (apskaitininkui), o jais vadovaujantis vykdomi ir apmokami pirkimai.
Pagrindinis vienetas decentralizuotus viešuosius pirkimus vykdo vadovaudamasis kariuomenės interesais ir prioritetais, pirkimo efektyvumo ir teisėtumo reikalavimais ir už tai atsako.
Pagrindinis vienetas šių nuostatų 37 p. nurodytiems decentralizuotiems pirkimams vykdyti sudaro pirkimo komisijas. Pirkimo komisijos vykdo pirkimus pagal teisės aktų nustatytas procedūras.
VII. TURTAS IR MATERIALINIAI IŠTEKLIAI
Pagrindiniai vienetai kariuomenės priskirtą, perduotą, taip pat ir pačių įsigytą materialųjį ir nematerialųjį turtą privalo naudoti efektyviai, taupiai ir pagal paskirtį.
Pagrindiniai vienetai įstatymų ir kitų teisės aktų nustatytais atvejais ir tvarka:
paskiria materialiai atsakingus asmenis už jam perduotą, patikėtą ar skirtą saugoti materialųjį ir nematerialųjį turtą bei kitas vertybes, taip pat sudaro su atsakingais asmenimis visiškos materialinės atsakomybės sutartis;
teikia Finansų ir turto tarnybos vienetui priskirtam buhalterinės apskaitos skyriui (apskaitininkui) sutarčių kopijas ir materialiai atsakingų asmenų sąrašus;
sudaro komisijas ir atlieka jų žinioje esančio materialiojo ir nematerialiojo kariuomenės turto inventorizaciją, įrašo į apskaitą inventorizacijos metu nustatytą dėl perrūšiavimo susidariusį panašios vartojimo paskirties turto perteklių ar trūkumą;
nurašo ilgalaikį ir trumpalaikį turtą, medžiagas krašto apsaugos ministro ir kariuomenės vado nustatyta tvarka.
Pagrindiniai vienetai atsako už ilgalaikio ir trumpalaikio turto bei medžiagų nurašymo pagrįstumą.
Pagrindiniai vienetai atsako ir užtikrina materialiojo ir nematerialiojo turto bei kitų vertybių saugojimą.
VIII. APSKAITA IR KONTROLĖ
Pagrindinių vienetų buhalterinę apskaitą tvarko Finansų ir turto tarnyba per vienetui priskirtą buhalterinės apskaitos skyrių arba apskaitininką.
Pagrindinių vienetų buhalterinės apskaitos darbuotojai ir apskaitininkai buhalteriniais ir apskaitos klausimais yra pavaldūs Finansų ir turto tarnybai.
Finansų ir turto tarnyba privalo:
informuoti dalinio vadą apie pastebėtus ar nustatytus buhalterinės apskaitos pažeidimus, materialinių vertybių trūkumą, taip pat jų ar kito turto naudojimą ne pagal paskirtį;
teikti daliniui lėšų panaudojimo ataskaitas;
tvarkyti dalinio materialiojo ir nematerialiojo turto apskaitą;
atsakyti už suvestinių ataskaitinių dokumentų įforminimo teisingumą bei užtikrinti, kad jie laiku būtų pateikiami KAM;
sudaryti ketvirtinės ir metinės finansinės atskaitomybės ataskaitas ir nustatytais terminais teikti daliniui, KAM ir tarnyboms prie KAM;
užtikrinti dalinio ūkinių ir finansinių operacijų teisėtumą, biudžetinių ir nebiudžetinių lėšų panaudojimą įstatymų nustatyta tvarka ir šių dokumentų įforminimo teisingumą;
organizuoti ir vykdyti buhalterinę apskaitą, vadovaujantis buhalterinės apskaitos pagrindų įstatymu ir kitais norminiais dokumentais;
analizuoti dalinio sudarytas sutartis ir spręsti jų pakeitimo ar nutraukimo klausimus, jeigu jos neatitinka galiojančių teisės aktų ar pažeidžia kariuomenės interesus;
reikalauti raštiškų paaiškinimų iš dalinio karių ir tarnautojų, tvarkančių pirminę apskaitą, dėl pavėluoto ir netinkamo dokumentų parengimo bei įforminimo, duomenų ar finansinių operacijų netikslumo;
nepriimti ir neapmokėti sutarčių, sąskaitų-faktūrų ir kitų finansinių dokumentų, kurie netinkamai įforminti, prieštarauja buhalterinės apskaitos įstatymui ar kitiems norminiams aktams, taip pat kai jie netenkina Lietuvos kariuomenės interesų;
užtikrinti buhalterinės apskaitos dokumentų saugumą ir nustatyta tvarka perduoti juos į archyvą;
naudoti apskaitos duomenis ar kitą informaciją, kuri yra valstybinė ar tarnybos paslaptis, tik tarnybos tikslams.
Pagrindinio vieneto ūkinės ir finansinės veiklos sutarčių projektai, susiję su finansinėmis lėšomis, turi būti vizuoti dalinio finansininko ir juristo, kurie kartu su dalinio vadu atsako už sutarties finansines ir teisines pasekmes.
Pagrindinių vienetų finansinę kontrolę atlieka Krašto apsaugos ministerija, Finansų ir turto tarnyba ir kitos institucijos įstatymų nustatyta tvarka.
IX. CIVILINIAI SANTYKIAI, SUTARTINIAI ĮSIPAREIGOJIMAI IR JŲ VYKDYMAS
Pagrindinis vienetas informaciją savo uždaviniams bei funkcijoms vykdyti gauna iš kitų valstybės valdymo institucijų, Krašto apsaugos ministerijos ir kariuomenės vienetų.
Pagrindinis vienetas savo veiklos klausimais, nustatytais jo nuostatuose, atstovauja vienetui kitose institucijose ir palaiko ryšius su kitais krašto apsaugos sistemos vienetais. Taip pat atstovauja teismuose ir kitose institucijose, kai tai susiję su vieneto pasirašytų sutartinių įsipareigojimų vykdymu ar vieneto veikla.
Pagrindinis vienetas Lietuvos kariuomenei, kaip vientisam juridiniam asmeniui, gali atstovauti teismuose, valstybės valdymo ir kitose institucijose, tik gavęs krašto apsaugos ministro ar kariuomenės vado įgaliojimus.
Pagrindinis vienetas šių nuostatų 37 p. nurodytiems decentralizuotiems pirkimams vykdyti sudaro sutartis, tenkinančias kariuomenės interesus, vadovaudamasis šiais nuostatais bei kitais galiojančiais teisės aktais.
Pagrindiniai vienetai atsako už sudarytų sutarčių teisėtumą, įsigyjamų prekių, paslaugų ar darbų kokybę ir kontroliuoja jų vykdymą bei reikalauja tiekėjų pašalinti esančius trūkumus.
X. SANTYKIAI SU PAGRINDINIAMS VIENETAMS PRISKIRTAIS VIENETAIS
Pajėgų ir junginių vadai vadovauja jiems pavaldiems vienetams, atsako už jiems pavestų užduočių ir funkcijų vykdymą bei tvirtina jų nuostatus.
Pagrindinio vieneto vadas vadovauja priskirtam vienetui taip pat, kaip ir savo padaliniams, išskyrus personalo atrankos, administravimo ir karjeros politiką, ir atsako už drausmę bei tvarką priskirtame vienete, taip pat atlieka tarnybinius tyrimus ir tyrimo išvadas teikia priskirto vieneto vadui.
Pagrindinis vienetas priskirtam vienetui skiria tarnybines patalpas, kurios atitinka priskirto vieneto darbo specifiką ir užtikrina reikiamas darbo sąlygas.
Pagrindinis vienetas aprūpina priskirtą vienetą apranga, amunicija, baldais, ryšių priemonėmis, kanceliarinėmis ir kt. prekėmis, kurios atitinka jų tarnybos pobūdį, pagal priskirto vieneto pateiktas paraiškas.
6. Priėmęs nutarimą dėl Respublikos Prezidento pašalinimo iš pareigų apkaltos proceso tvarka, Seimas tame pačiame arba nenumatytame posėdyje priima šio straipsnio 7 dalyje nurodytą nutarimą.
7. Šio straipsnio nustatytais atvejais Seimo priimtame nutarime nurodomos faktinės aplinkybės, kuriomis grindžiamas Seimo nutarimas, pavedimas Seimo Pirmininkui laikinai eiti Respublikos Prezidento pareigas ir pavedimas Seimo Pirmininko pavaduotojui laikinai eiti Seimo Pirmininko pareigas. Seimo nutarimas įsigalioja nuo priėmimo. Jis skelbiamas "Valstybės žiniose" įstatymų nustatyta tvarka, taip pat per Lietuvos nacionalinį radiją ir televiziją šio nutarimo priėmimo dieną bei per kitas visuomenės informavimo priemones.
29(2) straipsnis. Laikinas Respublikos Prezidento pavadavimas
1. Seimo Pirmininkas laikinai pavaduoja Respublikos Prezidentą Konstitucijos 89 straipsnio 2 dalyje nustatytais atvejais:
1) kai Respublikos Prezidentas laikinai išvykęs į užsienį ir dėl to laikinai negali eiti pareigų;
2) kai Respublikos Prezidentas suserga ir dėl to laikinai negali eiti pareigų.
2. Seimo Pirmininkas laikinai pavaduotoja Respublikos Prezidentą, kai įsigalioja Respublikos Prezidento dekretas, kuriuo Seimo Pirmininkui laikinai pavedama pavaduoti Respublikos Prezidentą dėl šio laikino išvykimo į užsienį ar susirgimo.
3. Šio straipsnio 1 dalyje nurodytais atvejais Seimas priima nutarimą dėl laikino Respublikos Prezidento pavadavimo. Seimo nutarimo priėmimo būtinumo klausimu Seimo posėdyje diskusija nerengiama. Seimo nutarimas įsigalioja nuo priėmimo.
4. Šio straipsnio 1 dalyje nurodytais atvejais Seimo Pirmininkas turi savo, kaip Seimo Pirmininko, įgaliojimus.
5. Išnykus šio straipsnio 1 dalyje nustatytoms priežastims, Seimo Pirmininkas nustoja pavaduoti Respublikos Prezidentą.
29(3) straipsnis. Gydytojų komisijos sudarymas
1. Sprendžiant klausimą, ar Respublikos Prezidento sveikata leidžia jam eiti savo pareigas, Seimas nutarimu patvirtina ne mažiau kaip penkių narių gydytojų komisiją, kuri pateikia Seimui išvadą dėl Respublikos Prezidento sveikatos būklės. Komisijos narių kandidatūras Seimui teikia Seimo valdyba.
2. Šio straipsnio 1 dalyje nurodyta komisija turi būti patvirtinta ne vėliau kaip per 24 valandas ir jos išvada Seimui pateikta per įmanomai trumpiausią laiką.
30 straipsnis. Seimo Pirmininko pavaduotojų įgaliojimai
1. Seimo Pirmininko pavaduotojai atlieka Seimo Pirmininko jiems pavestas funkcijas.
2. Seimo Pirmininko pavaduotojai per 24 valandas pasirašo Seimo posėdžių protokolus, taip pat Seimo valdybos sprendimus, jeigu jie Seimo Pirmininko pavedimu vadovavo šiems posėdžiams.
3. Seimo Pirmininką, laikinai išvykusį arba susirgusį ir dėl to laikinai negalintį eiti savo pareigų, tuo laiku pavaduoja Seimo Pirmininko pirmasis pavaduotojas arba Seimo pavedimu kitas pavaduotojas.
4. Šio statuto 29(1) straipsnyje nurodytais atvejais Seimo Pirmininko pavaduotojas, kuriam Seimas pavedė laikinai eiti Seimo Pirmininko pareigas, šias pareigas eina tol, kol jas vėl pradės eiti Seimo Pirmininkas.
5. Nutarimą pavesti laikinai eiti Seimo Pirmininko pareigas arba jį pavaduoti (išankstinį arba konkrečiu atveju) Seimas priima Seimo Pirmininko teikimu.
31 straipsnis. Seimo kancleris
1. Seimo kancleris yra Seimui bei Seimo valdybai atsakingas ir atskaitingas valstybės tarnautojas - įstaigos vadovas.
2. Seimo kancleris yra Seimo kanceliarijos vadovas. Seimo kanclerį įstatymų nustatyta tvarka 5 metams skiria ir iš pareigų atleidžia Seimas Seimo Pirmininko siūlymu.
3. Seimo kancleriu negali būti skiriamas Seimo narys.
4. Seimo kanclerio pareigos nesuderinamos su dalyvavimu politinės partijos ar politinės organizacijos veikloje.
5. Seimo kancleris:
1) prižiūri, kaip rengiami Seimo ir jo valdybos dokumentai;
2) prižiūri Vyriausybės nariams ir kitų valstybės institucijų vadovams pateiktų klausimų, paklausimų ir interpeliacijų nagrinėjimą ir teikia apie tai informaciją Seimo nariams;
3) nagrinėja Seimo narių iškeltus klausimus dėl Seimo kanceliarijos darbo, užtikrina Seimo valdybos sprendimų vykdymą;
4) užtikrina Seimo Pirmininko ir jo pavaduotojų rengiamų sesijos darbų programos, savaitės ir dienos posėdžių darbotvarkių projektų, Seniūnų sueigos darbotvarkių projektų bei visų svarstomų klausimų medžiagos parengimą;
5) iš anksto vizuoja Seimo Pirmininkui pasirašyti teikiamus oficialius dokumentus, taip pat pagal savo kompetenciją pasirašo oficialius dokumentus;
6) atsako už Seimo antspaudų su valstybės herbu naudojimą ir saugojimą;
7) reguliariai pateikia Seimui apibendrintus duomenis apie Seimui adresuotus rinkėjų pasiūlymus, pageidavimus, laiškus;
8) kartu su frakcijų atstovais paskirsto posėdžių salėje vietas frakcijų nariams, taip pat frakcijoms nepriklausantiems Seimo nariams, skiria patalpas frakcijų susirinkimams;
9) įstatymų nustatyta tvarka skiria į pareigas ir iš jų atleidžia Seimo kanceliarijos valstybės tarnautojus;
10) tvirtina Seimo kanceliarijos padalinių nuostatus, darbo taisykles, darbuotojų pareigybių aprašymus ir raštvedybos instrukcijas;
11) atlieka Seimo kanceliarijai skirtų biudžeto asignavimų valdytojo funkcijas;
12) atlieka kitas šiame statute bei Seimo kanceliarijos nuostatuose nustatytas funkcijas.
32 straipsnis. Seimo valdybos įgaliojimai
Seimo valdyba:
1) tvirtina ir teikia Finansų ministerijai Seimo kanceliarijos programų ir išlaidų sąmatų projektus;
2) komitetų teikimu svarsto ir siunčia į komandiruotes Seimo narius su raštiškomis Seimo, valdybos, komitetų užduotimis; tvirtina komandiruočių ataskaitas;
3) komitetų ar frakcijų teikimu svarsto ir pritaria Seimo narių išvykoms ne Seimo lėšomis sesijos metu;
4) prireikus apsvarsto Seimo sesijos darbų programos, savaitės bei dienos posėdžių darbotvarkių projektus ir teikia išvadas Seniūnų sueigai arba Seimui;
5) šaukia nenumatytus Seimo posėdžius, nustato jų laiką;
6) tvirtina preliminarų Seimo sesijos posėdžių grafiką;
7) prireikus nustato, kokioms institucijoms ar asmenims pagrindinis komitetas privalo nusiųsti įstatymo projektą išvadoms gauti;
8) prireikus priima nutarimą pagrindinį komitetą atleisti nuo šio statuto 147 straipsnyje išdėstytų pagrindinio komiteto prievolių;
9) prireikus sudaro darbo grupes įstatymų projektams rengti ir Seimo bei valdybos pavedimams vykdyti;
10) padeda organizuoti bendrą komitetų darbą tais klausimais, kurie priklauso kelių komitetų kompetencijai;
11) tvirtina Seimo kanceliarijos struktūrą, Seimo kanceliarijoje ir Seimui atskaitingose institucijose didžiausią leistiną valstybės tarnautojų ir darbuotojų, dirbančių pagal darbo sutartis ir gaunančių darbo užmokestį iš valstybės biudžeto ir valstybės pinigų fondų, pareigybių skaičių;
12) tvirtina Seimo kanceliarijos nuostatus ir reglamentą;
13) kai Seimas sprendžia klausimą, ar Respublikos Prezidento sveikata leidžia jam eiti savo pareigas, kreipiasi į sveikatos apsaugos ministrą dėl kandidatūrų į Seimo tvirtinamą gydytojų komisiją pateikimo;
14) sprendžia kitus Seimo darbo organizavimo klausimus, kurie pagal šį statutą nepriskirti kitoms Seimo institucijoms ar pareigūnams.
33 straipsnis. Seimo valdybos posėdžiai
1. Seimo valdybos posėdžius šaukia ir jiems vadovauja Seimo Pirmininkas arba jo įgaliotas Seimo Pirmininko pavaduotojas.
2. Stebėtojais Seimo valdybos posėdžiuose gali dalyvauti kiti Seimo nariai, Respublikos Prezidento ir Vyriausybės nuolatiniai atstovai. Į Seimo valdybos posėdžius gali būti kviečiami ir kiti asmenys.
3. Klausimus svarstyti valdybai gali teikti valdybos nariai, komitetai, komisijos, frakcijos ir Seimo kancleris.
4. Svarstyti teikiami Seimo valdybos dokumentų projektai, pasirašyti iniciatorių, perduodami Seimo Pirmininkui ar jo įgaliotam Seimo Pirmininko pavaduotojui, kurie, jais remdamiesi, parengia posėdžio darbotvarkę.
34 straipsnis. Seimo valdybos sprendimai
1. Seimo valdybos sprendimai priimami, kai posėdyje dalyvauja ne mažiau kaip pusė valdybos narių, atviru balsavimu paprasta posėdyje dalyvaujančių narių balsų dauguma. Jeigu balsai pasidalija po lygiai, priimamas tas sprendimas, už kurį balsavo Seimo Pirmininkas, o jei šio nėra, - posėdžiui pirmininkaujantis Seimo Pirmininko pavaduotojas.
2. Seimo nariams per komitetus ir frakcijas pranešama apie Seimo valdybos sprendimus ne vėliau kaip per 3 darbo dienas nuo sprendimo priėmimo sesijos metu arba ne vėliau kaip per savaitę kitos sesijos pradžioje.
3. Komitetai ir frakcijos gali apskųsti Seimo valdybos sprendimus Seimui, jeigu manoma, kad jie pažeidžia ar riboja Seimo nario, frakcijos ar komiteto teises arba priimti viršijant valdybai suteiktus įgaliojimus. Tokius skundus nagrinėja ir sprendžia Seimas, išklausęs Etikos ir procedūrų komisijos išvadas.
SEPTINTASIS SKIRSNIS
SEIMO SENIŪNŲ SUEIGA
35 straipsnis. Seimo seniūnų sueigos posėdžiai
1. Seimo seniūnų sueigos (toliau - Seniūnų sueiga) posėdžiai sesijos metu vyksta reguliariai specialiai tam paskirtu laiku.
2. Neeiliniai Seniūnų sueigos posėdžiai šaukiami Seimo Pirmininko, Seimo valdybos, Seniūnų sueigos seniūno arba ne mažiau kaip 1/3 Seniūnų sueigos narių reikalavimu. Apie neeilinių posėdžių laiką ir jų darbotvarkę Seniūnų sueigos nariams turi būti pranešta ne vėliau kaip prieš 6 valandas.
3. Seniūnų sueigos posėdžiams vadovauja seniūnas, kurio pareigas pagal Seniūnų sueigos patvirtintą grafiką kas savaitę pasikeisdami eina frakcijų seniūnai. Pirmosios sesijos pirmajam Seniūnų sueigos posėdžiui vadovauja vyriausias pagal amžių frakcijos seniūnas.
4. Seniūnų sueigai svarstyti jos kompetencijai priskirtus klausimus gali pasiūlyti ir pateikti Seimo Pirmininkui ar jo įgaliotam Seimo Pirmininko pavaduotojui Seniūnų sueigos nariai, Vyriausybė, taip pat kiti Seimo nariai, teikiantys įstatymų projektus. Pagal šiuos pasiūlymus Seniūnų sueigos darbotvarkės projektą sudaro Seimo Pirmininkas ar jo įgaliotas Seimo Pirmininko pavaduotojas.
5. Stebėtojų teisėmis Seniūnų sueigos posėdžiuose gali dalyvauti kiti Seimo nariai, Respublikos Prezidento ir Vyriausybės nuolatiniai atstovai. Į Seniūnų sueigos posėdžius gali būti kviečiami ir kiti asmenys.
6. Seniūnų sueigos posėdžiai yra atviri visuomenės informavimo priemonių atstovams.
36 straipsnis. Seniūnų sueigos įgaliojimai
Seniūnų sueiga savo posėdyje:
1) svarsto Seimo kanceliarijos programų ir išlaidų sąmatų projektus ir su savo pasiūlymais bei pastabomis perduoda Seimo valdybai;
2) svarsto ir derina iškylančius prieštaravimus dėl Seimo sesijos darbų programos;
3) svarsto savaitės ir dienos posėdžių darbotvarkių projektus ir pritaria jiems;
4) svarsto ir derina siūlymus dėl pagrindinio ir papildomo komitetų įstatymo projektui svarstyti paskyrimo bei dėl preliminarios įstatymo projekto svarstymo Seimo posėdyje datos paskyrimo;
5) svarsto ir derina iškylančius prieštaravimus dėl kitų Seimo darbo organizavimo klausimų;
6) išklauso komitetų pirmininkų ir frakcijų seniūnų pasiūlymus dėl komitetų arba frakcijų tarpusavio ryšių ir teikia pasiūlymus Seimui arba valdybai;
7) teikia Seimo valdybai rekomendacijas dėl jos kompetencijai priskirtų klausimų sprendimo;
8) atlieka derinimo (taikinamosios) komisijos vaidmenį, iškilus principinio pobūdžio nesutarimams dėl svarbiausių Seime svarstomų klausimų;
9) prireikus nustato, kokioms institucijoms ar asmenims pagrindinis komitetas privalo nusiųsti įstatymo projektą išvadoms gauti;
10) prireikus priima nutarimą pagrindinį komitetą atleisti nuo šio statuto 147 straipsnyje išdėstytų prievolių.
37 straipsnis. Seniūnų sueigos nutarimai
1. Seniūnų sueigos nutarimai Seimui ir jo valdybai yra rekomendaciniai, išskyrus nutarimus dėl savaitės ar dienos posėdžių darbotvarkės bei šio Statuto 36 straipsnio 8 ir 9 punktuose nurodytus nutarimus.
2. Seniūnų sueigos rekomendaciniai nutarimai ir pačios Sueigos darbo organizavimo nutarimai priimami paprasta posėdyje dalyvaujančių Seimo seniūnų sueigos narių balsų dauguma.
3. Nutarimai dėl Seimo sesijos darbų programos, savaitės ar dienos darbotvarkės projektų priimami, jeigu jiems prieštarauja ne daugiau kaip 1/3 Seniūnų sueigos posėdyje dalyvaujančių Seniūnų sueigos narių.
4. Jeigu kurie nors darbotvarkės punktai priimami balsų dauguma, prieštaraujant daugiau kaip 1/3 Seniūnų sueigos narių, Seimui jie pateikiami kaip rekomendacijos.
5. Seniūnų sueigos nutarimai įrašomi į posėdžių protokolą, kurį pasirašo Seniūnų sueigos posėdžio pirmininkas.
AŠTUNTASIS SKIRSNIS
SEIMO FRAKCIJOS IR LAIKINOSIOS GRUPĖS
38 straipsnis. Teisė jungtis į frakcijas ir frakcijų darbo tvarka
1. Seimo nariai į frakcijas jungiasi laisva valia, nevaržomi jokių mandatų. Frakcijų kūrimas negali būti grindžiamas profesiniais ar vietiniais interesais.
2. Frakciją gali sudaryti ne mažiau kaip 7 Seimo nariai. Kiekvienas Seimo narys gali būti tik vienos frakcijos narys.
3. Frakcijos seniūnas, jo pavaduotojas arba frakcijos įgaliotas narys turi teisę Seime atstovauti tokiai šio statuto nustatytai Seimo narių daliai, kokią jų frakcija sudaro Seime.
4. Frakcijos pačios nusistato darbo tvarką, neprieštaraujančią šiam statutui.
5. Frakcijos gali jungtis į koalicijas, kurios gali veikti kaip viena frakcija.
39 straipsnis. Frakcijų paskelbimas
1. Seimo nariai, įkūrę frakciją, sesijos metu Seimo Pirmininkui pateikia pareiškimą su savo parašais. Šiame pareiškime turi būti nurodyta frakcijos pavadinimas, jos seniūno bei seniūno pavaduotojų pavardės.
2. Jeigu Seimo narių kuriama frakcija atitinka šio statuto reikalavimus, Seimo Pirmininkas privalo ne vėliau kaip per savaitę Seimo posėdyje paskelbti apie šios frakcijos įsikūrimą.
3. Apie frakcijos pavadinimo, sudėties ar vadovų pasikeitimą, frakcijos iširimą ar veiklos nutraukimą, taip pat apie frakcijų koalicijos sudarymą turi būti ne vėliau kaip kitą darbo dieną raštu pranešta Seimo Pirmininkui, kuris tai paskelbia artimiausiame Seimo posėdyje.
40 straipsnis. Seimo dauguma ir mažuma
1. Seimo dauguma yra laikomos tos Seimo frakcijos, kurių bendras narių skaičius yra daugiau kaip pusė Seimo narių ir kurios yra pasirašiusios bendros veiklos deklaraciją arba sutartį dėl koalicinės vyriausybės.
2. Seimo mažuma yra laikoma opozicinės bei kitos Seimo daugumai nepriklausančios frakcijos ir mišri Seimo narių grupė.
41 straipsnis. Opozicinės frakcijos
1. Seimo narių frakcijos arba jų koalicijos, nesutinkančios su Vyriausybės programa, gali pasiskelbti opozicinėmis.
2. Opozicinėmis frakcijomis laikomos tokios frakcijos ar jų koalicijos, kurių Seime paskelbtose politinėse deklaracijose išdėstytos jas nuo Seimo daugumos skiriančios nuostatos.
3. Opozicinės frakcijos ar koalicijos paskelbia alternatyvias Vyriausybės programas.
4. Opozicinėms frakcijoms ir koalicijoms garantuojamos visos Seimo statute numatytos frakcijų ir koalicijų teisės. Šios teisės jokia dingstimi negali būti apribotos.
5. Jeigu opozicinė frakcija arba jų koalicija turi daugiau kaip 1/2 Seimo mažumai priklausančių Seimo narių, tokios frakcijos seniūnas arba koalicijos vadovas yra vadinamas Seimo opozicijos lyderiu. Opozicijos lyderis naudojasi šiame statute numatytomis papildomomis opozicijos lyderio teisėmis.
6. Frakcijų siūlymai valstybės institucijoms yra rekomendaciniai. Juos valstybės institucijos, išskyrus teismus, privalo apsvarstyti ir atsakyti raštu.
42 straipsnis. Laikinosios grupės
1. Bendriems interesams konkrečiu klausimu įgyvendinti Seimo nariai gali jungtis į laikinąsias grupes.
2. Tokia grupė laikoma sudaryta, kai Seimo Pirmininkui įteikiamas pareiškimas, pasirašytas ne mažiau kaip 5 Seimo narių.
3. Svarstydama šį konkretų klausimą, laikinoji Seimo narių grupė naudojasi frakcijos teisėmis, apibrėžtomis šio statuto 104, 108 ir 109 straipsniuose.
III DALIS
SEIMO KOMITETAI IR KOMISIJOS
DEVINTASIS SKIRSNIS
SEIMO KOMITETŲ SUDARYMO TVARKA
43 straipsnis. Seimo komitetų sąrašas
Seime sudaromi šie komitetai:
1) Aplinkos apsaugos;
2) Audito;
3) Biudžeto ir finansų;
4) Ekonomikos;
5) Europos reikalų;
6) Informacinės visuomenės plėtros;
7) Kaimo reikalų;
8) Nacionalinio saugumo ir gynybos;
9) Socialinių reikalų ir darbo;
10) Sveikatos reikalų;
11) Švietimo, mokslo ir kultūros;
12) Teisės ir teisėtvarkos;
13) Užsienio reikalų;
14) Valstybės valdymo ir savivaldybių;
15) Žmogaus teisių.
44 straipsnis. Seimo komitetų sudarymas
1. Seimo komitetai sudaromi pirmojoje sesijoje, išskyrus šio straipsnio 2 dalyje nurodytą atvejį.
2. Europos reikalų komitetas sudaromas šio statuto 441 straipsnyje nustatyta tvarka.
3. Gavus Seimo Pirmininko pateiktą nutarimo projektą, kiekvienoje kitoje eilinėje sesijoje tvirtinami komitetų sudėties pasikeitimai išlaikant proporcinio frakcijų atstovavimo principą, sudaromas naujas komitetas arba komitetai sudaromi iš naujo.
4. Komitetai sudaromi ne mažiau kaip iš 7 ir ne daugiau kaip iš 17 (išskyrus Europos reikalų komitetą ir Užsienio reikalų komitetą) Seimo narių pagal proporcinio frakcijų atstovavimo principą. Tikslus kiekvieno komiteto narių skaičius nustatomas Seimo nutarimu.
5. Po to Seniūnų sueiga patvirtina visuose komitetuose frakcijų ir mišrios Seimo narių grupės atstovavimo normas laikydamasi proporcinio jų atstovavimo principo.
6. Pagal Seniūnų sueigos patvirtintą vietų skaičių Seimo frakcijos bei mišri Seimo narių grupė pasiskirsto vietas komitetuose.
7. Nacionalinio saugumo ir gynybos komiteto nariais gali būti Seimo nariai, turintys leidimą dirbti ar susipažinti su įslaptinta informacija.
8. Frakcijos, atsižvelgdamos į savo narių pageidavimus ir jų kompetenciją, rekomenduoja skirti komitetų nariais tiek savo frakcijos narių, kiek joms yra skirta vietų. Tuo atveju, jeigu Seimo nario pareiškime pareikštas noras tapti kokio nors komiteto nariu neatitinka proporcinio frakcijų atstovavimo principo, Seimas gali priimti nutarimą skirti Seimo narį į kitą komitetą, nei nurodyta jo prašyme. Frakcijų pareiškimai su rekomenduojamų Seimo narių parašais įteikiami Seimo Pirmininkui, o šis per 2 savaites privalo pateikti Seimui tvirtinti komitetų sudėtį.
9. Komiteto narių pavaduotojų skaičius neribojamas. Jų kandidatūras kiekviena frakcija turi pateikti sunumeravusi iš eilės.
10. Komitetų sudėtį ir komitetų narių pavaduotojus tvirtina Seimas, balsuodamas už visą komiteto narių ir jų pavaduotojų sąrašą. Nepatvirtinus visa procedūra kartojama iš naujo.
441 straipsnis. Europos reikalų komiteto sudarymas
1. Europos reikalų komitetas sudaromas ne mažiau kaip iš 15 ir ne daugiau kaip iš 25 Seimo narių pagal proporcinio Seimo frakcijų atstovavimo principą. Atstovus frakcijos deleguoja iš komitetų pirmininkų ar jų pavaduotojų, frakcijų seniūnų ar jų pavaduotojų, frakcijų narių, atsakingų už Europos Sąjungos klausimus. Tikslus komiteto narių skaičius ir sudėtis tvirtinama Seimo nutarimu. Europos reikalų komiteto nariais gali būti Seimo nariai, dirbantys kituose komitetuose.
2. Europos reikalų komiteto pirmininku skiriamas Seimo Pirmininko pavaduotojas, atsakingas už Europos Sąjungos reikalus. Europos reikalų komiteto pirmininko pavaduotojų skaičių nustato Seimas.
45 straipsnis. Seimo komiteto nario pavaduotojo įgaliojimai
1. Kai komiteto narys nedalyvauja komiteto posėdyje, visas jo teises įgyja tame posėdyje dalyvaujantis tos pačios frakcijos komiteto narių pavaduotojas, esantis nustatytoje pavaduotojų eilėje pirmas.
2. Seimo narys, pavaduodamas savo frakcijos narį komitete, negali dirbti kaip to komiteto pirmininkas ar jo pavaduotojas.
46 straipsnis. Seimo komiteto pirmininko ir jo pavaduotojo rinkimai
1. Komitetas renka pirmininką ir jo pavaduotoją.
2. Seimo seniūnų sueiga patvirtina pasiūlymus Seimo komitetams, kurių frakcijų atstovus rinkti Seimo komiteto pirmininku ir pavaduotoju.
3. Komiteto pirmininkas ir jo pavaduotojas renkami iš skirtingų frakcijų atstovų, o bendras komitetų pirmininkų ir jų pavaduotojų skaičius, tenkantis Seimo frakcijoms, turi būti proporcingas joms priklausančių Seimo narių skaičiui.
4. Komiteto pirmininką ir jo pavaduotoją tvirtina Seimas. Jeigu Seimas nepatvirtina pateikto kandidato, komitetas turi išsirinkti kitą.
5. Komiteto pirmininku ir jo pavaduotoju negali būti Seimo valdybos narys (išskyrus Europos reikalų komitetą), Seimo narys Vyriausybės narys, Seimo komisijos pirmininkas ar jo pavaduotojas.
6. Biudžeto ir finansų komiteto ir Audito komiteto pirmininku arba jo pavaduotoju renkamas opozicinės frakcijos arba frakcijų koalicijos, turinčios daugiau kaip 1/2 Seimo mažumai priklausančių Seimo narių, atstovas. Biudžeto ir finansų komiteto pirmininkas turi du pavaduotojus.
7. Komiteto pirmininkas ir jo pavaduotojas perrenkami, kai komitetas sudaromas iš naujo.
8. Komitetas gali perrinkti pirmininką bei jo pavaduotoją ir kitu metu, kartu kreipdamasis į Seimą dėl naujo pirmininko ar jo pavaduotojo patvirtinimo. Jeigu Seimas naujo pirmininko ar jo pavaduotojo nepatvirtina, pirmininku ar jo pavaduotoju lieka iki tol buvęs, o antrą kartą tuo pačiu klausimu komitetas gali kreiptis į Seimą tik kitoje eilinėje sesijoje.
47 straipsnis. Seimo komitetų pakomitečiai
1. Komitetai svarbiausioms veiklos kryptims iš savo narių gali sudaryti pakomitečius.
2. Pakomitetį turi sudaryti ne mažiau kaip 5 nariai.
3. Pakomitečio pirmininką renka komitetas, o tvirtina Seimas.
4. Pakomitečių pirmininkų skaičius, tenkantis Seimo frakcijoms, turi būti proporcingas joms priklausančių Seimo narių skaičiui.
5. Pakomitečių veiklos nuostatus tvirtina komitetai.
DEŠIMTASIS SKIRSNIS
SEIMO KOMITETŲ ĮGALIOJIMAI IR DARBO TVARKA
48 straipsnis. Seimo komitetų darbo tvarka
1. Seimo komitetų veiklos kryptis, jų įgaliojimus ir darbo tvarką nustato šis statutas bei kiti įstatymai.
2. Seimo komitetai yra atsakingi ir atskaitingi Seimui. Kiekvienos kitos eilinės sesijos pradžioje gali būti išklausomos komitetų darbo ataskaitos.
3. Komitetai privalo nustatytu laiku apsvarstyti ir pateikti išvadas dėl jiems svarstyti perduotų klausimų, atlikti kitas Seimo pavestas užduotis.
4. Komitetai yra atsakingi, kad laiku būtų nustatytas atitinkamų įstatymų ir kitų teisės aktų reikalingumas, pagal jų veiklos kryptis ir kompetenciją inicijuotas jų rengimas ir užsakytos išsamios išvados dėl jų projektų.
5. Seimo komitetai dirba pagal komitetų pasitvirtintus planus, kurie turi būti suderinti su Seimo sesijos darbų programa. Šiuose planuose nurodomi atsakingi vykdytojai ir atlikimo terminai. Komitetų darbo planai ir posėdžių darbotvarkės viešai paskelbiami.
6. Komitetų veiklą koordinuoja Seimo Pirmininkas, Seimo valdyba pagal Seimo sesijų darbų programas ir komitetų darbo planus.
7. Komitetai gali pasitvirtinti darbo tvarkos taisykles, neprieštaraujančias šiam statutui.
8. Svarstytiniems klausimams parengti komitetai iš savo narių gali sudaryti parengiamąsias darbo grupes. Į jas gali būti įtraukti davę sutikimą kiti Seimo nariai, taip pat valstybės institucijų, partijų ir visuomeninių organizacijų atstovai, ekspertai bei mokslininkai. Lėšos tokių grupių ekspertams skiriamos pagal patvirtintą komiteto išlaidų sąmatą.
49 straipsnis. Seimo komitetų įgaliojimai
Pagrindiniai Seimo komitetų įgaliojimai jų kompetencijai priklausančiais klausimais:
1) svarstyti įstatymų projektus, rengti išvadas ir nagrinėti klausimus, perduotus komitetui apsvarstyti;
2) savo iniciatyva arba Seimo pavedimu rengti įstatymų, kitų Seimo priimamų teisės aktų projektus, analizuoti naujų įstatymų ar jų pataisų reikalingumą;
3) rengti ir pateikti Seimui projektus dėl įstatymų suderinimo, papildymo ar prieštaravimų pašalinimo;
4) svarstyti Vyriausybės programą; savo iniciatyva arba Seimo pavedimu svarstyti Vyriausybės arba kitų valstybės institucijų veiklos programas pagal atskiras sritis ir teikti Seimui savo išvadas;
5) apsvarstyti pagal savo kompetenciją valstybės institucijų vadovų, kuriuos skiria Seimas arba kurių paskyrimui reikalingas Seimo pritarimas, ir jų pavaduotojų kandidatūras, taip pat tų pareigūnų atleidimo klausimus;
6 punkto redakcija iki 2009 m. sausio 1 d.:
6) preliminariai svarstyti Lietuvos Respublikos valstybės biudžeto ir savivaldybių biudžetų finansinių rodiklių patvirtinimo įstatymo projektą bei biudžeto įvykdymo apyskaitą;
6 punkto redakcija nuo 2009 m. sausio 1 d.:
6) preliminariai svarstyti Lietuvos Respublikos valstybės biudžeto ir savivaldybių biudžetų finansinių rodiklių patvirtinimo įstatymo projektą bei biudžeto vykdymo ataskaitų rinkinį;
7) analizuoti ir kontroliuoti einamųjų metų valstybės biudžeto lėšų naudojimo ekonominį efektyvumą, svarstyti ir teikti išvadas bei siūlymus dėl Vyriausybės pateikto kitų metų valstybės biudžeto projekto straipsnių ir programų, komiteto kompetencijai priskirtų klausimų, siekti racionalaus programų parinkimo ir asignavimų jam paskirstymo;
8) svarstyti pasiūlymus steigti ar panaikinti ministerijas ir kitas valstybės institucijas;
9) atliekant parlamentinę kontrolę, išklausyti ministerijų ir kitų valstybės institucijų informacijas bei pranešimus, kaip vykdomi Lietuvos Respublikos įstatymai ir kiti Seimo priimti aktai; savo iniciatyva arba Seimo pavedimu atlikti atskirų problemų parlamentinį tyrimą ir pateikti Seimui savo išvadas; savo iniciatyva arba Seimo pavedimu svarstyti Seimui atskaitingų valstybės institucijų veiklos metų ataskaitas ir pateikti Seimui savo išvadas;
10) nagrinėti rinkėjų bei visuomeninių organizacijų pasiūlymus;
11) sudaryti komiteto darbo planą, suderintą su Seimo sesijos darbų programa;
12) sudaryti komiteto išlaidų sąmatą, neviršijančią komitetui skirtų lėšų;
13) dalyvauti tarpparlamentiniuose Seimo ryšiuose;
14) dalyvauti Lietuvos pozicijos dėl pasiūlymų priimti Europos Sąjungos teisės aktus (kaip jie apibrėžti šio statuto 1801 straipsnio 3 dalyje) rengimo ir derinimo procese, prireikus teikti Seimui, Seimo Europos reikalų komitetui, Užsienio reikalų komitetui išvadas dėl šios pozicijos;
15) nagrinėti kitus Europos Sąjungos dokumentus (kaip jie apibrėžti šio statuto 1801 straipsnio 4 dalyje), prireikus teikti Seimui, Seimo Europos reikalų komitetui, Užsienio reikalų komitetui išvadas dėl šių dokumentų;
16) prireikus teikti išvadas Seimui, Seimo Europos reikalų komitetui arba Užsienio reikalų komitetui, ar pasiūlymai priimti Europos Sąjungos teisės aktus (kaip jie apibrėžti šio statuto 1801 straipsnio 3 dalyje) neprieštarauja subsidiarumo principui;
17) svarstyti pareigūnų, kuriuos į pareigas Europos Sąjungos institucijose teikia Lietuvos Respublika ir kuriems teikti reikalingas Seimo pritarimas, kandidatūras.
50 straipsnis. Seimo komitetų bendradarbiavimo tvarka
1. Komitetai, svarstydami jų kompetencijai priklausančius klausimus, turi lygias teises ir pareigas.
2. Kelių komitetų kompetencijai priklausančius klausimus komitetai gali rengti ir nagrinėti kartu savo iniciatyva arba Seimo ar jo valdybos pavedimu. Tam jie gali sudaryti bendras darbo grupes, rengti bendrus komitetų posėdžius, kuriems pirmininkauja dalyvaujančių komitetų pirmininkai paeiliui.
3. Komitetas turi teisę pateikti pasiūlymą Seimui ar Seimo valdybai dėl nagrinėjamų klausimų perdavimo svarstyti ir kitam komitetui.
4. Komitetas turi teisę pateikti savo nuomonę kito komiteto nagrinėjamu klausimu, taip pat paprašyti kito komiteto išvados, kuri turi būti pateikta ne vėliau kaip per 15 dienų.
5. Nagrinėjant įstatymo projektą, Seimo paskirtas papildomas komitetas savo išvadas turi pateikti Seimo paskirtam pagrindiniam komitetui ir Seimui.
51 straipsnis. Seimo komiteto nario teisės
1. Komiteto narys turi sprendžiamojo balso teisę visais komitete svarstomais klausimais. Jis turi teisę siūlyti svarstyti klausimus, dalyvauti juos rengiant bei svarstant; siūlyti kviesti į komiteto posėdžius reikalingus asmenis; teikti pasiūlymus komitetui dėl valstybės institucijų patikrinimo, dėl jų informacijos išklausymo.
2. Komiteto narys turi teisę susipažinti su visais komitete gautais dokumentais bei kita medžiaga, o prireikus jais naudotis savo darbe.
52 straipsnis. Seimo komiteto pirmininko ir jo pavaduotojo įgaliojimai
1. Komiteto pirmininkas:
1) šaukia komiteto posėdžius ir rūpinasi, kad jiems būtų parengti reikalingi dokumentai bei kita medžiaga;
2) atsižvelgdamas į Seimo sesijos darbų programą, komiteto sprendimus, Seimo ar Seimo valdybos sprendimus arba komiteto posėdžio iniciatorių siūlymus, parengia komiteto posėdžio darbotvarkės projektą;
3) pagal komiteto patvirtintus darbo planus ir kitus komiteto sprendimus duoda komiteto nariams pavedimus, teikia jiems su komiteto veikla susijusią medžiagą ir dokumentus;
4) komiteto darbo planui vykdyti organizuoja komiteto narius dirbti parengiamosiose komisijose ir darbo grupėse;
5) kviečia dalyvauti komiteto posėdžiuose reikalingus asmenis;
6) pirmininkauja komiteto posėdžiams;
7) pasirašo komiteto sprendimus, išvadas ir posėdžių protokolus, taip pat komiteto rengtų ir taisytų įstatymų projektus, perduodamus svarstyti Seimui, vizuoja priimtus komiteto rengtus ir taisytus įstatymus bei kitus Seimo aktus;
8) atstovauja komitetui santykiuose su kitomis valstybės institucijomis bei visuomeninėmis organizacijomis;
9) organizuoja komiteto sprendimų įgyvendinimą;
10) reguliariai praneša komiteto nariams apie gautus įstatymų projektus, naujus pavedimus komitetui, apie komiteto sprendimų įgyvendinimą, jo rekomendacijų svarstymą, darbą atstovaujant komitetui;
11) kas mėnesį praneša Etikos ir procedūrų komisijai apie komiteto posėdžiuose nedalyvaujančius ir šio straipsnio 1 dalies 3 punkte nurodytų pavedimų nevykdančius narius;
12) koordinuoja komiteto pakomitečių veiklą.
2. Komiteto pirmininko pavaduotojas pirmininko pavedimu atlieka kai kurias jo funkcijas. Išvykusį arba susirgusį ir dėl to laikinai negalintį eiti pareigų komiteto pirmininką tuo laiku pavaduoja jo pavaduotojas, o jo nesant - pirmininko įgaliotas komiteto narys.
53 straipsnis. Seimo komitetų posėdžiai
1. Sesijos metu eiliniai komitetų posėdžiai rengiami ne rečiau kaip kartą per savaitę. Seimo posėdžio metu komitetų posėdžiai rengiami tik Seimui sutikus. Tarp eilinių Seimo sesijų paprastai daroma komitetų darbo 1 mėnesio pertrauka.
2. Eiliniai ir neeiliniai komitetų posėdžiai rengiami komitetų pirmininkų siūlymu. Neeiliniai komitetų posėdžiai rengiami ir ne mažiau kaip 1/3 komiteto narių reikalavimu, taip pat Seimo ar Seimo valdybos pavedimu. Preliminari eilinių komiteto posėdžių darbotvarkė paprastai yra tvirtinama ankstesnio komiteto posėdžio metu. Neeilinio posėdžio metu yra svarstomi tik komiteto posėdžio iniciatorių pateikti klausimai.
3. Komitetai gali rengti uždarus posėdžius, kai svarstymo metu pateikiama informacija, susijusi su valstybės ar komercine paslaptimi, bei kita informacija, kurios naudojimą bei platinimą riboja įstatymai. Sprendimas rengti uždarą posėdį priimamas komiteto narių balsų dauguma.
4. Komitetų posėdžiai ir priimami sprendimai yra teisėti, kai posėdyje dalyvauja daugiau kaip pusė visų komiteto narių. Komiteto posėdžiams pirmininkauja komiteto pirmininkas arba jo pavedimu pirmininko pavaduotojas. Kol komiteto pirmininkas Seimo nepatvirtintas, komiteto posėdžiams pirmininkauja vyriausias pagal amžių komiteto narys.
5. Komitetų posėdžiuose, taip pat ir uždaruose, patariamojo balso teise gali dalyvauti į tuos komitetus neįeinantys kiti Seimo nariai.
6. Komitetai gali kviesti į posėdžius kitus Seimo narius, taip pat savivaldybių tarybų narius, ministerijų, kitų valstybės institucijų, partijų, visuomeninių organizacijų, mokslo įstaigų atstovus, specialistus, mokslininkus ir kitus reikalingus asmenis, suderinę tai su tų institucijų ar organizacijų vadovais.
7. Komitetų posėdžiai yra atviri visuomenės informavimo priemonių atstovams, išskyrus uždarus posėdžius. Po kiekvieno komiteto posėdžio yra parengiamas pranešimas Seimo spaudos tarnybai, kuriame išdėstoma diskusijų svarstytais klausimais esmė bei priimti nutarimai.
54 straipsnis. Klausymai Seimo komitetuose
1. Įstatymo projekto ir dėl jo pateiktų siūlymų bei pataisų pradiniam aptarimui, kai komitetas atlieka parlamentinį tyrimą, taip pat išvadų dėl svarstomo klausimo projektui parengti komitetas gali nutarti surengti specialius komiteto klausymus.
2. Komiteto klausymuose dalyvauja ekspertai, suinteresuotų institucijų ir visuomenės grupių atstovai, įstatymų leidybos iniciatyvos teisę turintys asmenys, aptariami pasiūlymai ir pataisos svarstomam teisės akto projektui. Sprendimai klausymų metu nepriimami.
3. Tokiems klausymams suorganizuoti ir išvadoms dėl projekto parengti komitetas turi paskirti du atsakingus komiteto narius (paprastai vieną iš Seimo daugumos ir vieną iš Seimo mažumos), taip pat nutarti, kokius ekspertus, suinteresuotus asmenis ir valstybės pareigūnus privaloma pakviesti į klausymus.
4. Klausymų rengimo planas ir darbotvarkės viešai paskelbiami.
5. Komitetui nutarus arba komiteto pirmininkui pareikalavus gali būti rengiami ir uždari klausymai.
55 straipsnis. Seimo komitetų sprendimai
1. Komitetų sprendimai priimami atviru balsavimu paprasta posėdyje dalyvaujančių komiteto narių balsų dauguma. Jeigu balsavimo metu balsai pasiskirsto po lygiai, tai priimamas sprendimas, už kurį balsavo komiteto pirmininkas.
2. Kai komiteto narys reikalauja, kad dėl jo pasiūlymo būtų balsuojama, komiteto posėdžio pirmininkas privalo jį teikti balsavimui.
3. Jeigu komiteto narių mažuma, kurią sudaro ne mažiau kaip 3 Seimo nariai, komiteto svarstytu klausimu pareiškia atskirąją nuomonę, ji turi būti paskelbta kartu su komiteto sprendimu.
4. Kelių komitetų bendruose posėdžiuose sprendimai priimami, jeigu jiems pritaria kiekvienas komitetas.
5. Komitetų sprendimai ir išvados Seimui pateikiami raštu.
6. Komitetų priimti sprendimai valstybės institucijoms yra rekomendaciniai. Siųsdami joms rekomendacijas ir pasiūlymus, komitetai apie tai praneša Seimo Pirmininkui, o prireikus - ir Vyriausybei.
7. Gavusios Seimo komitetų rekomendacijas ir pasiūlymus, valstybės institucijos, išskyrus teismus, privalo juos apsvarstyti. Apie svarstymo rezultatus arba priemones, kurių imtasi, turi būti pranešta komitetams ne vėliau kaip per 15 dienų nuo pasiūlymų gavimo arba per kitą komitetų nustatytą laiką.
56 straipsnis. Seimo komitetų įgaliojimai atliekant parlamentinę kontrolę
1. Komitetai pagal savo kompetenciją turi teisę tikrinti, kaip laikomasi įstatymų, Seimo nutarimų, kaip atsižvelgiama į komitetų rekomendacijas bei pasiūlymus; savo iniciatyva arba Seimo pavedimu atlikti atskirų problemų parlamentinį tyrimą; savo iniciatyva arba Seimo pavedimu nagrinėti Seimui atskaitingų valstybės institucijų metų ataskaitas.
2. Jei komitetas nusprendžia, kad reikia išklausyti Vyriausybės nario ar kitos valstybinės institucijos (išskyrus teismus) pareigūno informaciją, komiteto pirmininkas apie tai praneša Vyriausybės nariui ar atitinkamai kitos valstybės institucijos vadovui. Tokiu atveju Vyriausybės narys ar kitas pareigūnas ne vėliau kaip po dviejų savaičių (jeigu komitetas nepageidauja kitaip) privalo dalyvauti komiteto posėdyje, jeigu nedalyvauja, - komiteto pirmininkas apie tai informuoja Seimą.
3. Komitetai turi teisę išreikalauti iš valstybės institucijų, išskyrus teismus, ir pareigūnų dokumentus, išvadas raštu, ataskaitas bei kitokią reikiamą medžiagą.
4. Komitetai, Seimo pavedimu atlikdami parlamentinį tyrimą, veikia pagal šio statuto 75-76 straipsniuose nustatytas Seimo kontrolės arba laikinųjų tyrimo komisijų veiklos taisykles ir turi tokius pat įgaliojimus.
57 straipsnis. Seimo komitetų išvados, pranešimai ir dalyvavimas Seimo diskusijoje
1. Klausimais, kuriuos komitetas rengė, atliko parlamentinį tyrimą arba kuriuos nagrinėjant jis buvo pagrindinis, šis komitetas rengia išvadas ir Seimo posėdžiuose daro pranešimus, o klausimais, perduotais komitetui papildomai nagrinėti, - papildomas išvadas ir papildomus pranešimus.
2. Komiteto išvada yra išsamus svarstymo komitete aprašymas. Joje nurodoma, kokie svarstymo metu buvo gauti pasiūlymai, pataisos, kokie ekspertai dalyvavo, kokias pataisas projekte siūlo daryti komitetas arba kokias išvadas dėl svarstyto klausimo komitetas padarė. Komitetų išvadų ir jų formos tikslius reikalavimus nustato Seimo valdyba.
3. Visais kitais klausimais komiteto nariai Seimo diskusijoje dalyvauja bendra tvarka.
VIENUOLIKTASIS SKIRSNIS
SEIMO KOMITETŲ VEIKLOS KRYPTYS
58 straipsnis. Aplinkos apsaugos komiteto veiklos kryptys
Aplinkos apsaugos komiteto veiklos kryptys:
1) rengti įstatymų ir kitų teisės aktų projektus bei pasiūlymus aplinkos apsaugos, gamtos išteklių naudojimo, miškų ūkio, medžioklės ir žvejybos klausimais;
2) koordinuoti suinteresuotų valstybės institucijų ir kitų organizacijų darbą rengiant įstatymų projektus komiteto kompetencijai priklausančiais klausimais;
3) aplinkosaugos požiūriu nagrinėti komitetui perduotus įstatymų ir kitų teisės aktų projektus;
4) rengti ir nagrinėti pasiūlymus dėl Lietuvos aplinkosaugos politikos formavimo;
5) atlikti visų institucijų veiklos aplinkosaugos parlamentinę kontrolę, teikti pasiūlymus ir rekomendacijas dėl šių institucijų veiklos pagerinimo;
6) svarstyti tarptautinius teisės aktus, susijusius su aplinkosauga, bei teikti pasiūlymus ir išvadas Seimui.
59 straipsnis. Biudžeto ir finansų komiteto veiklos kryptys
Biudžeto ir finansų komiteto veiklos kryptys:
1) svarstyti Vyriausybės pateiktą Seimui tvirtinti Lietuvos Respublikos valstybės biudžeto projektą ir teikti apibendrintas visų komitetų išvadas;
2) atlikti bendrąją nuolatinę valstybės biudžeto vykdymo kontrolę;
3) kartu su kitais komitetais rengti išvadas dėl valstybės biudžeto įvykdymo apyskaitų;
3) kartu su kitais komitetais rengti išvadas dėl valstybės biudžeto vykdymo ataskaitų rinkinio;
4) rengti įstatymų ir kitų teisės aktų projektus bei pasiūlymus biudžeto ir finansų klausimais;
5) rengti ir pateikti išvadas dėl įstatymų, turinčių įtakos valstybės biudžeto pajamoms ir išlaidoms, projektų;
6) svarstyti ir rengti išvadas bei pasiūlymus dėl mokesčių ir specialiųjų fondų įstatymų projektų, dėl iš biudžeto išlaikomų įstaigų ir organizacijų finansavimo tvarkos, jų išlaidų normatyvų, dėl savivaldybių biudžetų sudarymo normatyvų, dėl biudžeto asignavimų įvairioms programoms įgyvendinti, taip pat Seimui bei jo darbuotojams išlaikyti;
7) atlikti valstybės turto naudojimo, Finansų ministerijos, Vertybinių popierių komisijos, Draudimo priežiūros komisijos, Valstybinės lošimų priežiūros komisijos ir Lietuvos banko veiklos parlamentinę kontrolę, teikti su tuo susijusius pasiūlymus bei rekomendacijas;
8) svarstyti Seimui ir (ar) Seimo Biudžeto ir finansų komitetui pateiktas Valstybės kontrolės išvadas ir kartu su Seimo Audito komitetu bei kitais komitetais įvertinti, kai būtina - padėti įgyvendinti šiose išvadose pateiktas Valstybės kontrolės rekomendacijas;
9) teikti pasiūlymus dėl Seimo pavedimų Valstybės kontrolei atlikti valstybinį auditą;
10) svarstyti komitetui perduotus įstatymų projektus, rengti išvadas ir nagrinėti finansinius apskaitos, atskaitomybės klausimus.
59(1) straipsnis. Audito komiteto veiklos kryptys
Audito komiteto veiklos kryptys:
1) nagrinėti Seimui ir (ar) Seimo komitetams Valstybės kontrolės pateiktas valstybinio audito ataskaitas ir išvadas;
2) rengti Seimo nutarimo dėl valstybinio audito ataskaitose ir išvadose pateiktų Valstybės kontrolės rekomendacijų įgyvendinimo projektą;
3) koordinuoti Seimo komitetų ir komisijų veiklą svarstant valstybinio audito klausimus ir teikiant dėl jų išvadas;
4) atlikti Valstybės kontrolės, Valstybės turto fondo, Viešųjų pirkimų tarnybos funkcijų įgyvendinimo efektyvumo parlamentinę kontrolę, teikti pasiūlymus ir rekomendacijas dėl jų veiklos gerinimo, dalyvauti rengiant su tuo susijusius įstatymų projektus;
5) rengti, svarstyti ir teikti Seimui nutarimų dėl Valstybės kontrolės finansinio audito, valstybės kontrolieriaus Seimui pateiktos Valstybės kontrolės veiklos ataskaitos projektus;
Darbo nuomos teisinius santykius reguliuoja ir 1996 m. gruodžio 16 d. Europos Parlamento ir Tarybos direktyva 96/71/EB dėl darbuotojų komandiravimo paslaugų teikimo sistemoje (OL 2004 m. specialusis leidimas, 5 skyrius, 2 tomas, p. 431) (šios direktyvos nuostatos į nacionalinę teisę perkeltos šios Koncepcijos 7 punkte nurodytu įstatymu). Šioje direktyvoje nustatyta, kad:
ji yra taikoma ir tais atvejais, kai laikino įdarbinimo įmonė ar įdarbinimo agentūra samdo darbuotoją įmonei, kuri yra įsisteigusi ar veikia valstybės narės teritorijoje, su sąlyga, kad komandiruotės metu laikino įdarbinimo įmonė ar įdarbinimo agentūra ir darbuotojas saistomi darbo santykiais;
valstybės narės užtikrina, kad, neatsižvelgiant į tai, kokia teisė taikoma darbo santykiams, komandiruojančios darbuotojus įmonės garantuoja į jų teritoriją komandiruotiems darbuotojams darbo sutarties sąlygas dėl darbuotojų, ypač laikino įdarbinimo įmonių siūlomų, samdos sąlygų;
valstybės narės gali nustatyti, kad komandiruojančios darbuotojus įmonės turi garantuoti šiems darbuotojams tokias pat sąlygas, kokios taikomos laikinai įdarbintiems darbuotojams toje valstybėje narėje, kurioje darbas yra atliekamas.
Europos Komisija 2002 metais pateikė direktyvos dėl laikino darbo projektą, vėliau pateikė papildytą direktyvos projektą, tačiau direktyva, detaliai reguliuojanti darbo nuomos teisinius santykius, iki šiol dar nepriimta. Direktyvos projekte numatyta:
nuostata, kad direktyva siekiama laikiniesiems darbuotojams užtikrinti minimalią apsaugą Europos Bendrijos lygiu, taip pat sukurti stabilų rėminį laikino darbo sektoriaus reguliavimą;
nuostata, susijusi su laikinojo darbuotojo diskriminavimo draudimu, – laikinajam darbuotojui turi būti užtikrinamos pagrindinės darbo sąlygos jo darbo pas laikino darbo naudotoją metu taip, kad jos nebūtų blogesnės nei tuo atveju, jeigu šis asmuo būtų įdarbinamas atlikti tą patį darbą kaip nuolatinis laikino darbo naudotojo darbuotojas;
priemonės laikinųjų darbuotojų teisinei padėčiai pagerinti – palengvinti jiems neterminuotų darbo sutarčių sudarymą. Tuo tikslu laikinasis darbuotojas turi būti informuojamas apie laisvas darbo vietas laikino darbo naudotojo įmonėje, o visos sutarties sąlygos, neleidžiančios ar ribojančios tokią jų galimybę įsidarbinti, yra niekinės;
nuostata, kad laikino įdarbinimo įmonė negali imti mokesčių iš laikinųjų darbuotojų už jų perleidimą laikino darbo naudotojui;
nuostata, kad laikinieji darbuotojai turi tokią pačią teisę į laikino darbo naudotojo teikiamus patogumus ir socialines paslaugas kaip ir nuolatiniai laikino įdarbinimo įmonės darbuotojai;
nuostata, kad turi būti skatinamas laikinųjų darbuotojų mokymas ir kvalifikacijos kėlimas;
nuostata, kad darbuotojų atstovai turi būti informuojami apie laikino darbo panaudojimą įmonėje.
Tarptautiniu mastu darbo nuomos teisiniai santykiai reguliuojami 1997 m. Privačių įdarbinimo agentūrų konvencijos nuostatomis. Konvencijoje yra įtvirtinta:
privačios įdarbinimo agentūros sąvoka. Privati įdarbinimo agentūra – tai fizinis ar juridinis asmuo, nepriklausantis nuo valstybinės valdžios institucijų ir teikiantis vieną ar keletą šių darbo rinkos paslaugų:
paslaugas, susijusias su pasiūlymų dirbti ir paraiškų dėl darbo derinimu, privačiai įdarbinimo agentūrai netampant galinčių atsirasti darbo santykių šalimi;
paslaugas, kurias sudaro darbuotojų priėmimas į darbą tam, kad jie būtų perduoti trečiajai šaliai, kuri gali būti fizinis ar juridinis asmuo (toliau vadinama – samdanti įmonė), skiriantis jiems užduotis ir prižiūrintis, kaip jos atliekamos;
kitas paslaugas, susijusias su darbo paieška, kurias nustato kompetentinga institucija, pasikonsultavusi su geriausiai darbdaviams ir darbuotojams atstovaujančiomis organizacijomis, tokias kaip informacijos teikimas, tačiau nesiekiant konkrečių darbo pasiūlymų derinimo su paraiškomis dėl darbo;
vienas iš Konvencijos tikslų – pagal joje įtvirtintas nuostatas leisti dirbti privačioms įdarbinimo agentūroms ir ginti darbuotojus, kurie naudojasi šių tarnybų paslaugomis;
nuostata, kad privačių įdarbinimo agentūrų teisinis statusas nustatomas pagal nacionalinius įstatymus ir praktiką, pasikonsultavus su geriausiai darbdaviams ir darbuotojams atstovaujančiomis organizacijomis, taip pat kad Tarptautinės darbo organizacijos narė nustato sąlygas, reguliuojančias privačių įdarbinimo agentūrų veiklą pagal licencijavimo ar pažymėjimų išdavimo sistemą, išskyrus tuos atvejus, kai jas kitaip reguliuoja ar nustato atitinkami nacionaliniai įstatymai ir praktika;
pareiga Tarptautinės darbo organizacijos narei imtis visų būtinų priemonių, užtikrinant darbuotojams tinkamą apsaugą, taip pat nustatyti ir paskirstyti atitinkamas privačių įdarbinimo agentūrų atsakomybės sritis.
VI. PAGRINDINĖS VISUOMENINIŲ SANTYKIŲ REGULIAVIMO NUOSTATOS
Įstatyme bus apibrėžtos šios sąvokos: darbo nuoma; laikinasis darbuotojas; laikino įdarbinimo įmonė; laikino darbo naudotojas; laikino darbo sutartis; darbo nuomos sutartis.
Darbo nuomos teisiniai santykiai – tai teisiniai santykiai, susiklostantys tarp darbuotojo (laikinojo darbuotojo), jo darbdavio (laikino įdarbinimo įmonės) ir su šiuo darbdaviu civilinę sutartį sudariusio fizinio/juridinio asmens (laikino darbo naudotojo). Tarp laikinojo darbuotojo ir laikino įdarbinimo įmonės sudaroma laikino darbo sutartis, o tarp laikino įdarbinimo įmonės ir laikino darbo naudotojo – darbo nuomos sutartis.
Darbo nuoma turėtų būti suprantama kaip tokia darbo organizavimo forma, kai laikinasis darbuotojas, sudaręs darbo sutartį su laikino įdarbinimo įmone, pagal civilinę sutartį laikinai perleidžiamas laikino darbo naudotojui, kad jo naudai ir jo vadovaujamas atliktų savo darbo funkciją.
Įstatymas įtvirtins nuostatą, kad laikino įdarbinimo įmonė gali verstis darbo nuoma tik tuo atveju, jeigu jai nustatytąja tvarka išduodama licencija (tokį reikalavimą numato ir visų šios Koncepcijos 10 punkte nurodytų valstybių teisės aktai, reguliuojantys darbo nuomą). Įstatyme bus numatyta, kokia institucija ir kokiomis sąlygomis išduos šias licencijas.
Įstatymas įtvirtins dviejų rūšių laikino darbo sutartis, sudaromas tarp laikinojo darbuotojo ir laikino įdarbinimo įmonės: terminuotas ir neterminuotas. Siekiant išvengti piktnaudžiavimų, Įstatyme bus numatyti atvejai, kai gali būti sudaryta terminuota laikino darbo sutartis. Įstatyme taip pat bus įtvirtinti papildomi (nei kituose teisės aktuose numatyta darbo sutartims) laikino darbo sutarties turinio reikalavimai.
Siekiant užtikrinti, kad laikinieji darbuotojai nebūtų diskriminuojami kitų laikino darbo naudotojo darbuotojų atžvilgiu, Įstatyme bus nustatyta, kad laikinojo darbuotojo darbo užmokestis, darbo ir poilsio sąlygos negali būti mažiau palankūs nei laikino darbo naudotojo darbuotojo, atliekančio tokią pačią ar panašią darbo funkciją.
Įstatymas įtvirtins nuostatą, kad laikinasis darbuotojas ir laikino darbo naudotojas turi tas pačias abipuses teises ir pareigas darbuotojų saugos ir sveikatos srityje, kokias darbuotojui ir darbdaviui nustato darbuotojų saugą ir sveikatą reguliuojantys norminiai teisės aktai.
Įstatyme bus nustatytas reikalavimas darbo nuomos sutartyje, sudaromoje tarp laikino įdarbinimo įmonės ir laikino darbo naudotojo, aptarti sąlygas, susijusias su laikinojo darbuotojo darbu pas laikino darbo naudotoją: jo darbo funkcijas, darbo ir poilsio laiką, darbo režimą ir panašiai.
Įstatyme bus įtvirtinta, kad laikinasis darbuotojas negali atlikti streikuojančių laikino darbo naudotojo darbuotojų darbo funkcijų.
Įstatyme bus numatyta, kad už laikino darbo naudotojui padarytą žalą laikinasis darbuotojas atsakys kaip darbuotojas, o laikino darbo naudotojas už žalą, padarytą laikinajam darbuotojui, atsakys kaip darbdavys.
Įstatyme bus įtvirtintas veiksmingas pažeistų laikinojo darbuotojo teisių užtikrinimo garantas – subsidiari laikino darbo naudotojo atsakomybė už laikino įdarbinimo įmonės įsipareigojimų laikinajam darbuotojui vykdymą ir subsidiari laikino įdarbinimo įmonės atsakomybė už laikino darbo naudotojo įsipareigojimų laikinajam darbuotojui vykdymą.
VII. GALIMI NUMATOMO TEISINIO REGULIAVIMO PADARINIAI
Priėmus Įstatymą, bus užpildyta esama teisinio reguliavimo spraga – bus reguliuojamos darbo nuomos sąlygos ir tvarka. Numačius darbo nuomos reguliavimą, atsiras reali galimybė steigti laikino įdarbinimo įmones ir joms imtis specifinės veiklos – darbo nuomos.
Įstatymo nuostatomis įtvirtinus darbo nuomos sąlygas ir tvarką:
ši veiklos forma taps gana svarbi siekiant Lisabonos strategijos tikslų, kadangi didins užimtumą ir ties integracijos į darbo rinką kelius visiems darbo ieškantiems asmenims, ypač socialiai pažeidžiamiems asmenims – bedarbiams, neįgaliesiems, studentams, moterims (vyrams), auginantiems vaikus;
darbo nuoma padidins atskirų gyventojų grupių galimybes dalyvauti darbo rinkoje, taigi skatins užimtumo lankstumą;
bus kuriamos naujos darbo vietos, atsilaisvinusios darbo vietos bus sparčiau užpildomos (t. y. darbo pasiūla operatyviau reaguos į darbo paklausą, labai padidės įmonių funkcionavimo efektyvumas ir konkurencingumas rinkoje); tai skatins ne tik gyventojų užimtumą, bet ir ekonomikos augimą;
darbo nuoma sudarys galimybes lanksčiau naudoti darbo jėgą, geriau ir reikiamu laiku aprūpinti gamybą tinkamu personalu.
Dėl naujos darbo veiklos atsiradimo ir aukštesnio užimtumo lygio tikėtinas ir valstybės biudžeto pajamų didėjimas.
Galimi neigiami numatomo teisinio reguliavimo padariniai:
nuolatinių darbuotojų „išstūmimas“ iš darbo vietų ir užimtumo garantijų mažėjimas;
nuolatinių darbuotojų skaičiaus mažėjimas;
potencialus vidutinio darbo užmokesčio mažėjimas įmonės lygmeniu.
Prognozuojama, kad pradėjus užsiimti darbo nuoma laikinaisiais darbuotojais bus įdarbinami tik asmenys, turintys žemesnę kvalifikaciją ir (ar) įgūdžius (studentai, bedarbiai ir panašiai), kuriuos tenkina laikinas darbo pobūdis, bet tikėtina, kad ilgainiui laikinaisiais darbuotojais turėtų būti įdarbinami ir aukštesnės kvalifikacijos darbuotojai (tačiau vargu ar tokie darbuotojai sudarytų reikšmingesnę laikinųjų darbuotojų dalį Lietuvoje).
VIII. FINANSINIS EKONOMINIS PAGRĮSTUMAS
Įstatymui parengti papildomų finansinių išteklių nereikės, tačiau jų prireiks Įstatymui įgyvendinti, t. y. Lietuvos darbo biržos prie Socialinės apsaugos ir darbo ministerijos, taip pat Valstybinės darbo inspekcijos funkcijoms, kurias joms numato Įstatymas ir kiti norminiai teisės aktai (licencijų išdavimas, Įstatymo laikymosi kontrolė ir panašiai), finansuoti (kasmet apie 600 tūkst. litų). Numatomas reikiamų finansinių išteklių šaltinis – Lietuvos Respublikos valstybės biudžeto lėšos.
IX. NUMATOMA ĮSTATYMO STRUKTŪRA
Įstatymas į skyrius ir skirsnius nebus skirstomas, kadangi jis nėra didelės apimties.
Įstatyme bus nurodyta jo paskirtis, pateiktos pagrindinės jame vartojamos sąvokos, nurodytos šios Koncepcijos 17 punkte.
Įstatyme bus numatytos pagrindinės darbo nuomos licencijavimo ir priežiūros taisyklės.
Įstatyme bus išdėstytos nuostatos, reguliuojančios laikino darbo sutarties sudarymo, jos turinio reikalavimus ir pasibaigimo sąlygas, nurodyti laikinųjų darbuotojų darbo ypatumai.
Įstatyme bus apibrėžti laikinojo darbuotojo ir laikino darbo naudotojo, taip pat laikino įdarbinimo įmonės ir laikino darbo naudotojo teisiniai santykiai, nurodytos laikino įdarbinimo įmonės ir laikino darbo naudotojo pareigos.
Įstatyme bus numatytos tarptautinio pobūdžio darbo nuomos taisyklės.
Įstatymo baigiamuosiuose straipsniuose bus numatyta:
ginčų sprendimo tvarka;
atsakomybė už Įstatymo pažeidimus;
Įstatymo įsigaliojimo data;
pasiūlymai Lietuvos Respublikos Vyriausybei ar jos įgaliotai institucijai (įstaigai) dėl Įstatymo įgyvendinamųjų teisės aktų parengimo ir patvirtinimo.
Įstatymas turės priedą – jame bus nurodytas įgyvendinamas Europos Sąjungos teisės aktas (1991 m. birželio 25 d. Tarybos direktyva 91/383/EEB, pateikianti papildomas priemones, skatinančias gerinti terminuotuose arba laikinuose darbo santykiuose esančių darbuotojų saugą ir sveikatą darbe.
X. TEISĖS AKTAI, KURIUOS NUMATOMA KEISTI
Priėmus Įstatymą, reikės pakeisti Kodekso normas, reguliuojančias įdarbinimą ir tarpininkavimą įdarbinant, pakeisti Kodekse įtvirtintas darbo sutarčių rūšis (įtraukti naujos rūšies darbo sutartį – laikino darbo sutartį, pateikti jos sampratą, taip pat pakeisti šiuo metu Kodekse įtvirtintos „laikinos“ darbo sutarties pavadinimą į „trumpalaikę“ darbo sutartį, kartu pakeisti Kodekse įtvirtintą terminą „laikinieji darbuotojai“).
Parengus šiuos Kodekso pakeitimus, reikės pakeisti Lietuvos Respublikos Vyriausybės 2003 m. rugpjūčio 19 d. nutarimą Nr. 1043 „Dėl atskirų darbo sutarčių ypatumų patvirtinimo“ (Žin., 2003, Nr. 81-3690), kuriame terminą „laikinoji“ darbo sutartis reikės pakeisti į „trumpalaikė“ darbo sutartis, tikslinti terminą „laikinieji darbuotojai“.
Priėmus Įstatymą, reikės papildyti Lietuvos Respublikos administracinių teisės pažeidimų kodeksą (Žin., 1985, Nr. 1-1): jame numatyti atsakomybę už Įstatymo pažeidimus.
Taip pat turės būti parengta ir patvirtinta (Lietuvos Respublikos Vyriausybės nutarimu) laikino darbo sutarties pavyzdinė forma, kuria vadovaujantis turės būti sudaromos laikino darbo sutartys tarp laikino įdarbinimo įmonės ir laikinojo darbuotojo.
Lietuvos Respublikos Vyriausybė ar jos įgaliota institucija turės nustatyti darbo nuomos licencijų išdavimo, patikslinimo, atsisakymo išduoti, jų galiojimo sustabdymo, galiojimo sustabdymo panaikinimo, galiojimo panaikinimo, licencijuojamos veiklos sąlygas ir jų priežiūros tvarką, kuri detalizuos Įstatyme įtvirtintas pagrindines darbo nuomos licencijavimo taisykles.
Už šių teisės aktų parengimą ir pakeitimą bus atsakinga Socialinės apsaugos ir darbo ministerija.
DĖL LIETUVOS RESPUBLIKOS LAIDOJIMO PASLAUGŲ TEIKIMO ĮSTATYMO KONCEPCIJOS PATVIRTINIMO
Įgyvendindama Lietuvos Respublikos Vyriausybės 2006–2008 metų programos įgyvendinimo priemonių, patvirtintų Lietuvos Respublikos Vyriausybės 2006 m. spalio 17 d. nutarimu Nr. 1020 (Žin., 2006, Nr. 112-4273), 690 punktą, Lietuvos Respublikos Vyriausybė nutaria:
Patvirtinti Lietuvos Respublikos laidojimo paslaugų teikimo įstatymo koncepciją (pridedama).
DĖL RYTŲ AUKŠTAIČIŲ VILNIŠKIŲ IR UTENIŠKIŲ PATARMIŲ
RIBOS
1. Riba tarp rytų aukštaičių vilniškių ir uteniškių patarmių pirmą kartą
buvo nubrėžta paskelbus dabar jau tradicine tapusią A. Girdenio ir Z. Zinkevičiaus
lietuvių kalbos tarmių klasifikaciją. Svarbiausias autorių tikslas buvo
ją "padaryti kiek galima artimesnę tarmių struktūrai" (žr. Girdenis, Zinkevičius 1966, 139t.). Brėžti itin tikslias patarmių ribas nebuvo klasifikacijos
uždavinys. Be to, tokį darbą tuo metu vargu ar buvo galima padaryti, nes, kaip
sako patys autoriai, tada dar nebuvo "Lietuvių kalbos atlaso", o nemažai tarmių
nuosekliai sinchroniškai nebuvo tirtos (ten pat). Todėl natūralu, kad dabartiniai
išsamesni atskirų patarmių ar šnektų tyrimai pakoreguoja ir jų ribas.
Straipsnyje, kur buvo paskelbta lietuvių kalbos tarmių klasifikacija, įdėtas
ir žemėlapis. Jame kartografuotos tarmių ir patarmių ribos, orientacijai nurodyti
didesni miestai ir rajonų centrai. Šis žemėlapis, ilgainiui kiek keičiamas,
paplito dialektologijos literatūroje. Jame nubrėžta vilniškių ir uteniškių riba
vėliau iš esmės nesikeitė. Tokia pat ji liko fundamentaliuose Z. Zinkevičiaus
veikaluose "Lietuvių dialektologija", "Lietuvių kalbos tarmių kilmė", jo vadovėlye "Lietuvių kalbos dialektologija", taip pat
"Lietuvių kalbos atlaso" tomuose. Šių veikalų žemėlapiuose nurodoma daugiau
gyvenamųjų vietų. Išsamiausiai ir tiksliausiai uteniškių ir vilniškių riba
kartografuota naujojoje "Lietuvių kalbos tarmių chrestomatijoje" (Bacevičiūtė), kurios rengėjai galėjo naudotis kur kas gausesne medžiaga
iš abiejų patarmių ploto. Žemėlapyje nurodyta daugiau pakraštinių
gyvenamųjų vietų, tad minimoji riba kur kas aiškesnė.
2. Dialektologijos darbuose, kur kliudomas tarmių klasifikacijos ir patarmių
ribų klausimas ar pateikiami žemėlapiai, matyti, kad riba tarp rytų aukštaičių
vilniškių ir uteniškių yra kiek svyravusi. Pavyzdys gali būti Linkmenų
punktas , kuris skirtinguose darbuose "migruoja" iš vilniškių į
uteniškius. Linkmenys vilniškiams nuosekliai priskiriami Zinkevičiaus darbuose. Šio straipsnio autoriaus anksčiau
sakyta, kad tai tipiška pereinamoji šnekta tarp vilniškių ir uteniškių, nes su
uteniškiais ją sieja vokalizmas, o su vilniškiais - konsonantizmas (Kardelis 2003b, 33t.). Dabar, kai vokalizmo situacija šiaurės rytų vilniškių plote
yra daugmaž aiški, Linkmenis reikėtų aiškiai skirti prie uteniškių patarmės.
"Lietuvių kalbos tarmių chrestomatijoje" šis punktas visiškai pagrįstai šiai
patarmei ir priskiriamas.
Dialektologijos literatūroje pateikiamuose žemėlapiuose vilniškių ir uteniškių
patarmių riba, žvelgiant į šiaurės rytus nuo Linkmenų, visur brėžiama
vienoda. Kokių didelių svyravimų ar atskirų punktų "migracijos" iš vienos
patarmės ploto į kitą nematyti. Iš punktų, dažniausiai žymimų žemėlapiuose,
vilniškiams visur priskiriami Biržiniškė, Kazitiškis, Dūkštas. "Lietuvių kalbos tarmių
chrestomatijos" žemėlapyje punktų nurodyta daugiau negu kitų leidinių žemėlapiuose.
Arčiausiai prie vilniškių ploto esantys ir uteniškiams priskiriami
punktai pažymėti šie: Linkmenys, Kirdeikiai, Balčiai, Tolimėnai, Luodžiai, Berčiūnai. Vilniškių pusėje netoli ribos
atsiduria Kazitiškis, visai prie pat ribos - Biržiniškė, kur kas toliau
- Dūkštas, Kalviškiai, o dar aukščiau, vėl netoli ribos - Smalvos ir Turmantas; žr. 1 žemėlapį .
Dialektologijos literatūroje nepavyko aptikti kokių nors aiškių abejonių
dėl Kazitiškio ar Dūkšto apylinkių tarminio priklausymo. Tačiau tai, kad
vilniškių ir uteniškių riba į viršų nuo Kazitiškio koreguotina, įtarti leido
dvi aplinkybės . Pirma, įdomių duomenų pateikta "Lietuvių kalbos atlaso"
II tomo žemėlapyje Nr. 64. Čia kartografuotas kirčiuotas ir nekirčiuotas
kamieno balsis ie. Pagal lietuvių kalbos tarmių klasifikaciją šio balsio nekirčiuotoje
pozicijoje refleksas yra skiriamoji vilniškių ir uteniškių ypatybė.
Atlaso žemėlapis rodo arealą, kur, kaip galima suprasti iš žymėjimo, nekirčiuotoje
pozicijoje gali būti ir pusilgis e., ir ie.. Į šį plotą patenka Kazitiškis, Biržiniškė, Tolimėnai ir Luodžiai. Dūkštas, žiūrint
į žemėlapį, tarsi lieka už šio ploto; žr. 2 žemėlapį . Tačiau atlaso tekste šis pereinamasis arealas plačiau neaptariamas. Antra, dar daugiau įtarimų dėl Dūkšto apylinkių tarminio priklausymo kilo 2000 m. įrašius tekstų iš Kalviškių kaimo. Paaiškėjo, kad čia nekirčiuotoje pozicijoje neutralizuojama balsių
ẹ∙ : ie opozicija. Visa tai paskatino ribų tarp rytų aukštaičių vilniškių
ir uteniškių klausimą panagrinėti atidžiau.
3. Medžiaga šiam rašiniui imta iš įvairiu laiku darytų
magnetofono įrašų. Naudotasi straipsnio autoriaus 2000-
2001 m. didesniuose Kazitiškio ir Dūkšto apylinkių kaimuose
darytais įrašais. 2006-2007 m. Dūkšto ir Kazitiškio apylinkėse
buvo surengtos kelios ekspedicijos . Jų metu surinktais duomenimis
čia taip pat remiamasi. Analizei pasirinkti informantų,
gimusių ir visą laiką gyvenusių prie pavyzdžių nurodytuose
kaimuose, tekstai. Pasakotojai - vyriausios kartos atstovai,
jų amžius - 70-85 metai.
Fonologiškai tokius svyravimus reikia vertinti kaip fakultatyvinę neutralizaciją,
nes balsiai e. ir ie vartojami toje pačioje pozicijoje, bet neatlieka diferencinės
funkcijos. Fakultatyvinių variantų atsiradimo motyvus reikėtų tirti
atskirai, nes jų gali būti keli. Vienas tokių - bendrinės kalbos įtaka, bet jos
suabsoliutinti negalima. Kitas motyvas gali būti sociolingvistiniai faktoriai -
informantų išsilavinimas, darbas, migracija ir pan. Trečias motyvas - tai gretimas
arealas, kur ẹ ∙ : ie neutralizacija nekirčiuotame skiemenyje nevyksta.
Taip pat negalima visiškai atmesti ir vidinių sisteminių motyvų. Gali būti,
kad svyravimus lemia ir kelių veiksnių kompleksas .
Sociolingvistinių motyvų ir bendrinės kalbos įtaką galima parodyti kad
ir tokiu pavyzdžiu. Jau minėtuose Markevičienės parengtuose tekstuose informantės
iš Pažemiškių (Dūkšto parapija) pasakojime matyti formos tik su
ie nekirčiuotoje pozicijoje. Tokie faktai
prikišamai rodo, kad šį punktą pagal požymį +ie nekirčiuotoje pozicijoje reikia
priskirti vilniškiams. Tačiau pasakotoja yra gyvenusi Vilniuje, auklėjusi bendrine
kalba kalbančius vaikaičius. Vadinasi, ie nekirčiuotoje pozicijoje galima
traktuoti kaip sociolingvistinių motyvų nulemtą bendrinės kalbos fonetinę
interferenciją. Be to, ilgesniame tos pačios infomantės tekste kartais pasitaiko
ir formų su e. nekirčiuotoje pozicijoje.
8. Iš turimos medžiagos susidaro įspūdis, kad labiausiai fakultatyvi balsių
e. ir ie nekirčiuotoje pozicijoje kaita būdinga rytinei Dūkšto parapijos pusei.
Visų kitų punktų tekstuose šios kaitos arba visai nėra, arba ji labai menka.
Dabar, žvelgiant į vaizdą iš Kazitiškio ir Dūkšto apylinkių, galima artėti
prie svarbiausios išvados. Net ir turint galvoje minėtą fakultatyvinę kaitą,
darosi aišku, kad šis plotas yra artimesnis uteniškiams, o ne vilniškiams.
Apie tai, beje, papildomai argumentuodamas naująją tarmių klasifikaciją ir
aiškindamas "rytinių" ir "vakarinių" dzūkų skirtumus yra užsiminęs Zinkevičius.
Įrodinėdamas, kad tai dvi atskiros tarmės, kurių negalima jungti
į vieną, autorius mini Linkmenis, Ignaliną, Dūkštą, Apsą ir teigia, kad "ši
tarmė tokia artima rytų aukštaičiams uteniškiams, kad tik ilgesnį laiką ir labai
gerai įsiklausius galima atskirti, pavyzdžiui, "rytinį" dzūką nuo Dūkšto
ar Ignalinos ir rytų aukštaitį nuo Utenos ar Zarasų". Tai, žinoma, visiška tiesa. Ir ne tik todėl, kad, kaip nurodė Zinkevičius,
minėtuose punktuose menkai dzūkuojama pagal antrąją ypatybę. Kur kas
svarbesnis "panašumo" argumentas yra jau aptarta balsių e. : ie nekirčiuotoje
pozicijoje neutralizacija.
...
Lietuvos mokslų akademijos leidykla
2007    Pradžia > LEIDINIAI > Energetika > 2007 m. Nr.3
5 straipsniai
Vėjo elektrinių galios prognozavimo galimybės Lietuvoje
Mantas Marčiukaitis
Lietuvos energetikos institutas,
Atsinaujinančių energijos
šaltinių laboratorija,
Breslaujos g. 3, LT-44403 Kaunas
Daugelyje pasaulio šalių, tarp jų ir Lietuvoje, didėjant vėjo elektrinių daliai elektros sistemose, patikima
vėjo prognozė tampa būtinybe. Šiame darbe apžvelgiami modeliai, pasaulyje naudojami
vėjo elektrinių galios prognozei, bei jų pritaikymo Lietuvoje galimybės. Statistiniai ir duomenų
sekos modeliai yra pagrįsti vėjo greičio ar vėjo elektrinių galios matavimo duomenų analize.
Naudojant fizikinius modelius, vėjo prognozės duomenys imami iš globalinių ir regioninių atmosferos
modelių ir perskaičiuojami konkrečiam vėjo jėgainių parkui atsižvelgiant į vietovės
reljefą, žemės paviršiaus šiurkštumą ir atmosferos stabilumą. Duomenų sekos modeliai tiksliausiai
VE galią prognozuoja trumpiems periodams (iki 3-5 val.), ilgesniam periodui naudojami
statistiniai ir fizikiniai modeliai. Turint pakankamai duomenų,VE galios prognozavimo sistema
Lietuvoje gali būti pritaikyta po metų.
1. ĮVADAS
Pagal Europos Sąjungos 2001/77/EC direktyvą [1], Lietuva yra įsipareigojusi
iki 2010 m. pasiekti, kad iš atsinaujinančių energijos
išteklių pagamintos elektros energijos kiekis sudarytų 7% suvartojamos
elektros energijos. Norint įvykdyti šiuos įsipareigojimus,
numatyta pastatyti 200 MW bendros galios vėjo elektrinių (VE).
Daugelyje šalių bendroji vėjo elektrinių dalis elektros sistemose
sparčiai didėja. Viena didžiausių techninių vėjo energetikos
problemų, lyginant su tradiciniais elektros energijos gamybos
būdais, yra VE galios priklausomybė nuo vėjo nepastovumo.
Dėl to VE generuojama galia negali būti garantuota tam tikru
laiko momentu, ir gali kilti problemų dėl elektros sistemos subalansavimo.
Kaip rodo kitų šalių patirtis, vėjo elektrinių galios
prognozė yra vienintelė priemonė, leidžianti išspręsti problemas,
kylančias dėl vėjo elektrinių galios nuolatinės kaitos. Šio darbo
tikslas - palyginti kitose šalyse naudojamų vėjo prognozavimo
modelių ypatumus bei apžvelgti vėjo prognozavimo galimybes
Lietuvoje.
2. VĖJO ENERGIJOS NAUDOJIMAS IR PLĖTRA
LIETUVOJE
Vėjo energija nėra plačiai naudojama Lietuvoje. 2005 m. naudojant
atsinaujinančius energijos išteklius buvo pagaminama apie
3,5% visos suvartojamos elektros energijos. Daugiausia elektros
energijos pagaminta naudojant hidroenergijos išteklius (1 pav.).
2005 m. Lietuvoje veikė keturios nedidelės galios VE, kurių
bendroji instaliuota galia sudarė beveik 1 MW. 2005 m. šios VE
pagamino 1,775 GWh elektros energijos, daugiausia (beveik
90%) - Vydmantų elektrinė.
2006 m. pabaigoje bendroji veikiančių VE galia buvo 7 MW
(lentelė), o šiuo metu Lietuvoje veikia 36 vėjo jėgainės, kurių
bendra galia sudaro beveik 55 MW.
Lietuvos Vyriausybės priimtu nutarimu nustatyta atsinaujinančių
energijos išteklių naudojimo skatinimo tvarka [2], pagal
kurią numatyta palaipsniui didinti bendrąją VE galią šalyje
(2 pav.). Prognozuojama, kad iki 2010 m. Lietuvoje VE gamins
apie 2,2% visos suvartojamos elektros energijos.
Nemažai techninių ir ekonominių kliūčių trukdo vėjo energetikai
įgauti spartesnį vystymosi tempą, tačiau didžiausia techninė
kliūtis - VE galios nepastovumas ir neprognozuojamumas.
Įrengus 200 MW vėjo jėgainių, gali iškilti problemų dėl elektros
sistemos balansavimo. Kaip rodo kitų šalių patirtis, šioms
problemoms spręsti ir sėkmingai vėjo energetikos plėtrai būtina
vėjo prognozė, nes jos dėka galima pakankamai tiksliai numatyti
VE parkų galios kaitą. Taip pat, remiantis kitų šalių patirtimi,
vėjo prognozė turi didelę įtaką elektros energijos kainai rinkoje
ir leidžia konkuruoti vėjo energijai su tradiciniais energijos šaltiniais.
Kol kas manoma, kad vėjo prognozė Lietuvoje bus reikalinga
tik VE statytojams, norintiems numatyti gaminamos elektros
energijos kiekius, tačiau, atsiradus sistemos balansavimo problemoms
dėl nuolatinių vėjo elektrinių galios svyravimų, prognozės
reikšmė bus akivaizdi elektros sistemos operatoriui, t. y.
AB "Lietuvos energija".
3. VĖJO ENERGIJOS PROGNOZAVIMO MODELIAI
Pasaulyje vėjo prognozės modeliai naudojami ir tobulinami jau
daugiau nei dešimt metų. Šiuo metu visame pasaulyje naudojama
dešimtys įvairių modelių. Vėjo elektrinių savininkai ir elektros
sistemos operatoriai naudoja VE galios prognozės modelius
norėdami žinoti, kiek elektros energijos bus pagaminta po tam
tikro laikotarpio. Vėjo prognozė padeda ne tik sėkmingiau planuoti
VE darbą, bet ir balansuoti elektros sistemą.
VE galios prognozės modeliai pagal naudojamus pradinius
duomenis skirstomi į du pagrindinius tipus: duomenų sekos
(angl. time series) modelius ir modelius, naudojančius skaitmeninės
orų prognozės (SOP) (angl. numerical weather prediction)
rezultatus (3 pav.). Duomenų sekos modeliuose naudojami tiesioginiai
vėjo greičio arba VE galios matavimo duomenys, kuriuos
analizuojant duomenų sekos analizės metodais sudaromos
VE galios prognozės kelioms valandoms į priekį. Ilgesnio periodo
(dažniausiai iki 48 val.) prognozėms sudaryti naudojami SOP
duomenis naudojantys modeliai. Šie modeliai yra pranašesni už
duomenų sekos modelius ir pagal skaičiavimo metodą skirstomi
į fizikinius bei statistinius modelius. Statistiniai modeliai skaičiuoja
prognozuojamą VE galią tiesiogiai pagal SOP ir VE galios
matavimo duomenis. Fizikiniuose modeliuose pagal SOP duomenis
įvertinamas vietinis vėjo greitis VE parko teritorijoje ir
perskaičiuojamas į prognozuojamą VE galią. Visi metodai turi ir
pranašumų, ir trūkumų, todėl, norint gauti geriausią rezultatą,
dažniausiai naudojamas visų trijų metodų derinys [3].
3. 1. Duomenų sekos modeliai
Duomenų sekos modeliai yra paprasčiausi VE galios prognozės
modeliai. Jiems užtenka pastarųjų kelių valandų vėjo greičio ar
VE galios matavimo duomenų. Paprasčiausias šio tipo modelis
žinomas kaip "išsilaikymo" (angl. persistence) modelis. Pagal šį
modelį prognozuojamo parametro (vėjo greičio arba VE galios)
reikšmė yra lygi paskutinio matavimo reikšmei [4]:
Xt+l = Xt; (1)
čia Xt - parametro reikšmė laiko momentu t, l - laiko žingsnis
(prognozės periodas). Nepaisant šio modelio paprastumo, jis gana
tikslus. Trumpiems periodams (kelioms minutėms ar valandoms)
prognozės paklaida yra pakankamai maža, nes atmosferoje procesai
vyksta lėtai. Ilgesniems periodams paklaida sparčiai didėja,
todėl visi fizikiniai ir dauguma statistinių modelių yra pranašesni
už išsilaikymo modelį, tačiau pagal išsilaikymo modelio rezultatus
vertinami kitų vėjo prognozės modelių rezultatai.
Sudėtingesni ir tikslesni duomenų sekos modeliai reikalauja
daugiau duomenų ir trumpiems prognozės periodams gali sumažinti
išsilaikymo modelio paklaidą 10-30% [5]. Šiuose modeliuose
naudojamos duomenų sekos analizės metodikos (rekursiniai
mažiausių kvadratų algoritmai, autoregresiniai metodai ir
kt.), kuriomis surandami matavimo duomenų sekos svyravimo
dėsningumai, ir pagal šiuos dėsningumus duomenys ekstrapoliuojami
kelioms valandoms į priekį. Duomenų sekos modeliai
trumpiems periodams (iki 3-5 val.) dažniausiai yra tikslesni už
fizikinius modelius.
3. 2. Fizikiniai modeliai
Prognozuojant tam tikroje vietovėje vėjo greitį trumpam periodui
(iki 3-5 val.), užtenka tos vietovės vėjo greičio ar VE galios
matavimo duomenų statistinės analizės. Tačiau dažniausiai reikia
ilgesnio periodo vėjo prognozės, todėl pasaulyje plačiausiai
naudojami fizikiniai modeliai [5].
Paprastai VE galios prognozės modelis susideda iš kelių etapų
(4 pav.).
Fizikiniuose vėjo prognozės modeliuose kaip pradiniai duomenys
naudojami bendros atmosferos cirkuliacijos hidrostatinių
SOP modelių rezultatai. SOP - tai atmosferoje vykstančių procesų
skaitmeninis modeliavimas siekiant aprašyti būsimą atmosferos
būklę pagal pradinę būklę, kuri nustatoma matavimais, atliekamais
meteorologijos stotyse, bei naudojant palydovų duomenis.
Pradinių duomenų tikslumas sąlygoja modelio kokybę.
SOP modeliai prognozuoja bendrąjį atmosferos oro srautų
judėjimą dideliam regionui. Daugumos šių modelių pagrindas
- daugiasluoksnis skaitmeninis tinklelis, kurio kiekvienam
mazgui priskiriamos atmosferos būklę aprašančių kintamųjų
(atmosferos slėgio, oro tankio, vėjo greičio, krypties ir kt.) reikšmės.
Modelį sudaro netiesinių diferencialinių lygčių su dalinėmis
išvestinėmis sistema, neturinti analitinių sprendinių, todėl
remiantis matavimų duomenimis apskaičiuojami skaitmeniniai
sprendiniai kiekviename tinklelio mazge. Maksimalus galimas
laiko žingsnis priklauso nuo atstumo tarp tinklelio mazgų ir
naudojamo SOP modelio savybių [6].
Dabartinių SOP modelių skiriamoji geba siekia iki 5 km, tačiau
norint gauti pakankamai tikslią prognozę konkrečiam VE parkui
tokia skiriamoji geba yra per maža, nes neįvertinami mažesnės
apimties atmosferos reiškiniai - oro srautų tekėjimas slėniuose,
virš kalvų, miškų, miestų, taip pat pajūrio oro srautų judėjimo ypatumai
bei įvairių kliūčių aptekėjimas. Tam tikslui atliekamas fizikinis
vėjo srautų modeliavimas - SOP duomenys transformuojami
iki VE vėjaračio aukščio, įvertinant vietovės reljefą, kliūtis, žemės
paviršiaus šiurkštumą bei atsižvelgiant į atmosferos stabilumą.
Dažniausiai naudojami arčiausiai VE parko esančio SOP modelio
tinklelio mazgo duomenys. Vėjo greičio transformavimas atliekamas
specialiomis programomis. Europoje šiam tikslui plačiai naudojama
programa WAsP (Wind Atlas Analysis and Application
Program), sukurta Risoe nacionalineje laboratorijoje [7]. Taip pat
naudojami didesnio tikslumo ir mažesnei teritorijai pritaikyti atmosferiniai
(mezoskaliniai, angl. mesoscale) modeliai, pavyzdžiui,
MM5, ForeWind ir kt., kurių skiriamoji geba gali siekti iki kelių
metrų. Jei SOP modelio rezultatų tikslumas yra pakankamas, papildomo
atmosferinio modelio naudoti nereikia.
Galutiniame etape, panaudojant VE parko galios kreivę ir atsižvelgiant
į VE išsidėstymą parke, gautas prognozuojamas vėjo
greitis vėjaračio aukštyje perskaičiuojamas į prognozuojamą VE
parko galią.
Fizikiniuose modeliuose dėl skaitmeniškai sprendžiamų lygčių
aproksimavimo, pradinių duomenų netikslumo, atmosferos
stabilumo neįvertinimo ir kitų panašių priežasčių neišvengiamai
atsiranda sisteminių paklaidų. Todėl, norint šias paklaidas
sumažinti ir pagerinti prognozės kokybę, naudojami statistiniai
moduliai (angl. model output statistics, MOS). Statistiniai moduliai
gali būti naudojami bet kuriame modeliavimo etape, t. y.
tiesioginiams SOP duomenims, perskaičiuotiems vėjo greičio
prognozės duomenims arba VE parko galios prognozės duomenims.
Giebel et al. [5] nurodo, kad geriausia statistinį modulį
naudoti perskaičiuotiems vėjo greičiams.
...
Po paskutinio HIRLAM modelio patobulinimo nustatyta,
jog tikslesnė prognozė gaunama pradinius duomenis imant iš 10
m ir 100 m aukščio sluoksnių ir tiesiogiai naudojant logaritminiame
dėsnyje.
Vietovės, kurioje išdėstytas VE parkas, reljefas, kliūtys, žemės
paviršiaus šiurkštumas bei VE išsidėstymo įtaka įvertinami
programa WAsP. Pažymėtina, kad šis metodas taikomas neutralioms
atmosferos sąlygoms.
Panašiu principu, kaip Prediktor modelis, veikia Previento ir
eWind prognozavimo sistemos. eWind sistemoje vietinės sąlygos
įvertinamos mezoskaliniu modeliu ForeWind.
3. 3. Statistiniai modeliai
Statistiniuose modeliuose pagal VE parkų galios matavimo duomenis
ir atitinkamus SOP modelio prognozės duomenis apskaičiuojami
statistiniai parametrai, nusakantys šių duomenų ryšį.
Šie parametrai gali keistis laikui bėgant dėl besikeičiančių oro
sąlygų, vėjo svyravimo sezoniškumo, VE charakteristikų kitimo,
taip pat dėl besikeičiančios augalijos VE parko apylinkėse. Todėl
statistiniai parametrai periodiškai perskaičiuojami įvertinant
minėtus pokyčius [10]. Statistiniai modeliai turi vieną akivaizdų
pranašumą prieš fizikinius modelius: reljefo, kliūčių, atmosferos
stabilumo ir kitų veiksnių poveikio nereikia skaičiuoti, jis yra automatiškai
įvertinamas. Tačiau statistinių modelių tikslumas yra
mažesnis nei fizikinių, be to, norint prognozuoti naujai pastatyto
VE parko galią bei pasiekti reikiamą prognozės tikslumą, būtina
sukaupti tam tikrą kiekį matavimo duomenų, kad modelį būtų
galima sureguliuoti ir pritaikyti VE parko sąlygoms. Tai užima
nemažai laiko - nuo kelių mėnesių iki kelerių metų, priklausomai
nuo naudojamo modelio.
Prie statistinių modelių taip pat priskiriamas neurotinklų
(angl. neural networks) metodas, tačiau, nepaisant geresnių rezultatų
už išsilaikymo modelį, šis metodas nėra plačiai naudojamas.
4. MODELIŲ PALYGINIMAS
Sudėtinga nustatyti, kuris vėjo prognozės modelis yra geriausias,
nes jų darbo rezultatai priklauso nuo konkrečios vietovės, kurioje
išdėstytas VE parkas, sąlygų. Prognozės modelių kokybę rodo
jų rezultatų paklaida. Nustatyta, kad didžiausią įtaką fizikinių
vėjo prognozės modelių tikslumui turi SOP modelio rezultatų
tikslumas [5]. Paklaida priklauso ir nuo nagrinėjamos vietovės
reljefo sudėtingumo bei prognozės periodo. Darbe [11] buvo
lyginama 11 fizikinių modelių. Nustatyta, kad esant sudėtingam
žemės paviršiui vidutinis kvadratinis nuokrypis siekė 35%
24 val. periodui, o esant lygiam paviršiui - mažiau nei 10% tam
pačiam periodui. Abiem atvejais didėjant prognozės periodui,
paklaida palaipsniui didėja.
Giebel et al. [5] teigia, kad tipinis VE galios prognozės modelių
vidutinė absoliutinė paklaida siekia 10-15% instaliuotos
galios 36 val. periodui. Prediktor modelio vidutinė paklaida
24 val. periodui lygi apie 10%, o 48 val. periodui - apie 15-20%
instaliuotos galios. Paklaida priklauso ir nuo skaičiuojamo laikotarpio.
Pavyzdžiui, viename didžiausių pasaulyje VE parkų
veikiančios prognozavimo sistemos EWind paklaida per pirmąjį
darbo mėnesį siekė 10,8 ir 11,7% atitinkamai 24 ir 48 val. periodams.
Apie modelių kokybę sprendžiama lyginant jų rezultatus
su minėto išsilaikymo modelio rezultatais. Ilgesniems periodams
nei 3-5 val. visi fizikiniai ir dauguma statistinių modelių
yra pranašesni už išsilaikymo modelį [5]. Pavyzdžiui, eWind
[12] bei Garrad Hassan [13] kompanijų naudojami fizikiniai
VE galios prognozavimo modeliai 12 val. ir ilgesniam periodui
pateikia 40-60% tikslesnes prognozes, lyginant su išsilaikymo
modeliu.
Dėl įvairių šalių elektros sistemų bei rinkų skirtumo reikalingi
skirtingi VE galios prognozės periodai - nuo kelių valandų
iki kelių dienų. Skiriamosios gebos reikalavimai taip pat skiriasi,
pavyzdžiui, Danijoje ir Vokietijoje vėjo jėgainės išsibarsčiusios
po visą šalį, todėl VE galia prognozuojama didelėms teritorijoms.
JAV ir Ispanijoje VE galia yra koncentruotesnė didesniuose
VE parkuose, todėl prognozės modelių skiriamoji geba pritaikoma
konkretiems VE parkams [14].
Tipiškas prognozės modelių rezultatų pavidalas - tai VE
parko ar jų grupės prognozuojamos galios duomenų seka artimiausioms
48 valandoms. Šie duomenys gali būti pateikiami
vartotojui internetu ir kitais būdais.
Vėjo prognozės modeliai nuolat tobulinami, ir ateityje, didėjant
kompiuterių galiai bei skaitmeninių metodų efektyvumui,
modelių kokybė ir skiriamoji geba didės.
5. VĖJO ELEKTRINIŲ GALIOS PROGNOZAVIMO
GALIMYBĖS LIETUVOJE
VE galios prognozė Lietuvoje iki šiol nebuvo atliekama, nes nebuvo
veikiančių vėjo elektrinių parkų, o šiuo metu veikiančios
nedidelės galios elektrinės nesukelia didelių problemų. Tačiau
ateityje, siekiant įvykdyti įsipareigojimus Europos Sąjungai, vėjo
energijos dalis elektros sistemoje didės, ir VE galios prognozės
poreikis bus žymus. VE parkų galios prognozavimo galimybių
Lietuvoje analizė atliekama Lietuvos energetikos instituto (LEI)
Atsinaujinančių energijos šaltinių laboratorijoje. Prognozės
modelių pritaikymo sėkmingumas priklauso nuo prieinamų
duomenų kiekio. Duomenų sekos ir statistiniams modeliams
reikalingi bent kelių mėnesių VE galios ir vėjo greičio matavimo
duomenys, suvidurkinti 10 min. intervalais.
Lietuvos VE parkų galios prognozavimui numatoma sukurti
modelį minėto Prediktor modelio pagrindu. Šiam modeliui būtini
duomenys iš SOP modelio, dengiančio Lietuvos teritoriją.
Lietuvos hidrometeorologijos tarnyboje nuo 2007 m. pavasario
kaupiami skaitmeninės prognozės modelio HIRLAM duomenys.
Šiuo metu kuriamas perskaičiavimo algoritmas, leisiantis
panaudoti šiuos duomenis VE galios prognozavimui. Vietinės
reljefo sąlygos, kliūčių įtaka, atmosferos stabilumas ir VE išsidėstymo
poveikis bus įvertinami programa WAsP. Šiam tikslui
bus naudojama Lietuvos kosminio vaizdo žemėlapio 1 : 50000
skaitmeninių duomenų bazė LTDBK50000.
LEI įvairūs skaičiavimo ir modeliavimo darbai atliekami
FLUENT programa, kuri taip pat gali būti naudojama vėjo
srautams modeliuoti. Artimiausioje ateityje LEI Atsinaujinančių
energijos šaltinių laboratorijoje numatomi detalesni tyrimai
VE galios prognozavimo srityje. Turint pakankamai duomenų,
VE galios prognozavimo sistema Lietuvoje gali būti sukurta po
metų, tačiau tam reikalingas LEI, kitų mokslo institucijų ir VE
savininkų bendradarbiavimas.
IŠVADOS
1. Didėjant bendrajai vėjo elektrinių galiai Lietuvoje ateityje gali
iškilti elektros sistemos reguliavimo problemos dėl nuolatinių
vėjo elektrinių galios svyravimų, todėl Lietuvoje reikalinga vėjo
prognozė, padėsianti spręsti šias problemas.
2. VE galios prognozės modelių apžvalga parodė, kad trumpam
prognozės periodui (iki 3-5 val.) užtenka duomenų sekos
analizės, o ilgesniam periodui tikslesnė prognozė gaunama naudojant
statistinius ir fizikinius modelius.
3. Tipinis VE galios prognozės modelių vidutinis kvadratinis
nuokrypis siekia 10-15% instaliuotos VE galios 36 val. periodui.
4. Turint pakankamai duomenų bei bendradarbiaujant su
VE parkų savininkais VE galios prognozavimo sistema Lietuvoje
gali būti pritaikyta po metų.
Vandenilio gavyba termiškai skaidant skirtingos
koncentracijos glicerolio frakciją su daline oksidacija
Nerijus Striūgas,
Giedrius Stravinskas
Lietuvos energetikos institutas,
Degimo procesų laboratorija,
Breslaujos g. 3, LT-44403 Kaunas
Šiuo metu itin plečiantis biodyzelino gamybai atsiranda didelė racionalaus šalutinių produktų
panaudojimo problema. Vandenilio gavyba termiškai skaidant glicerolio frakcijas yra vienas alternatyvių
šio šalutinio produkto panaudojimo būdų.
Straipsnyje aprašoma vandenilio gavybos, termiškai skaidant glicerolio frakciją su daline
oksidacija, termodinaminė ir eksperimentinė analizė. Termodinaminės analizės metu nustatyta
optimali dalinės oksidacijos reakcijos temperatūra bei galimos maksimalios reakcijos produktų
išeigos priklausomybė nuo temperatūros ir oro pertekliaus koeficiento. Atlikus eksperimentinius
bandymus matyti, kad gautų medžiagų koncentracijų kitimo pobūdis labai panašus į
skaičiuotų koncentracijų kitimo pobūdį. Didėjant oro pertekliaus koeficientui nuo 0 iki 0,5, kai
optimali reakcijos temperatūra 920 ± 40°C, vandenilio koncentracija mažėjo nuo 22 iki 3 tūrio
%. Nustatyta, kad termiškai skaidant skirtingas glicerolio frakcijas susidaro skirtingos lengvųjų
angliavandenilių koncentracijos dujiniuose reakcijos produktuose. Didėjant glicerolio frakcijoje
esančių vandens ir metanolio priemaišų kiekiui metano bei etileno išeiga mažėja.
1. ĮVADAS
Įprastinio kuro kainos didėjimas, jo rezervo mažėjimas bei priklausomybė
nuo kuro eksportuotojų skatina šalis, neturinčias
savo iškastinio kuro išteklių, vis daugiau naudoti vietinę biomasę
energijos ir kitų tarpinių cheminių produktų gamybai. Biomasė
patraukli dėl trijų pagrindinių priežasčių: pirmoji - tai atsinaujinantis
energijos šaltinis, kurio plėtojimas nekenkia gamtai;
antroji - naudojant energetiniams tikslams gaunamas didelis
gamtosauginis efektas anglies dioksido CO2 balanso atžvilgiu;
trečioji - tai reikšmingas alternatyvus ekonominis potencialas
iškastinio kuro kainų didėjimui ateityje [1]. Dėl pateiktų priežasčių
šiuo metu biomasės panaudojimas smarkiai plečiasi. Itin
dideliais tempais didėja biodyzelino gamybos mastai. Didėjant
šio biokuro kiekiui kartu didėja ir jo gamybos šalutinio produkto
- glicerolio kiekiai. Atsiradus šios bioatliekos pertekliui, bus
reikalingos alternatyvios glicerolio panaudojimo technologijos.
Vienas tokių kelių yra glicerolio frakcijos terminis skaidymas
siekiant gauti dujas, kurios būtų praturtintos vandeniliu (H2).
Literatūroje aptinkama keletas darbų, susijusių su glicerolio panaudojimu
vandenilio gavybai. J. A. Dumesic ir bendraautoriai [2, 3]
nagrinėjo vandenilio, sintetinių dujų ir kitų lengvųjų angliavandenilių
(daugiausia metano) gavybą iš glicerolio naudojant skystos fazės
reformingą (aqueous-phase reforming (APR)) bei dujinės fazės
konversiją. Jie parodė galimybę atlikti glicerolio konversiją esant žemoms
temperatūroms (498-620 K) reakcijoje dalyvaujant įvairiems
katalizatoriams, pagamintiems Pt pagrindu. S. Czernik su bendraautoriais
[4] atliko žalio glicerolio katalitinį (naudotas komercinis
C11-NK nikelio pagrindo katalizatorius) vandens garų reformingą
(steam-reforming (SR)). Gautas vandenilio kiekis siekė 76%
stechiometrinio SR reakcijos vandenilio kiekio. Zhang B. B. ir kiti [5]
tyrinėjo vandenilio gavybos procesą atlikdami glicerolio vandens
garų reformingą naudojant ant CeO2 (cerio oksido) pagrindo Ir (iridžio),
Co (kobalto) ir Ni (nikelio) katalizatorius. Reakcijos temperatūra
buvo keičiama nuo 400 iki 550°C. Vandenilio koncentracija dujiniuose
reakcijos produktuose siekė iki 68% pagal tūrį. Tyrimuose
naudotais katalizatoriais siekiama sumažinti reakcijos aktyvacijos
energiją. Tačiau termiškai skaidant glicerolį susidaro įvairių anglies
junginių, kurie deaktyvuoja katalizatorių ir sutrumpina jo ilgaamžiškumą.
Todėl, kaip matyti iš anksčiau pateiktų straipsnių, autoriai
daugiau dėmesio kreipia ne į maksimalią vandenilio dujų išeigą, o į
optimalaus ir ilgaamžiško katalizatoriaus paiešką.
Šiame straipsnyje aprašomų tyrimų tikslas - nustatyti sąlygas
nekatilinei vandenilio gavybai, termiškai skaidant glicerolio
frakciją su daline jo oksidacija (DO) esant skirtingiems oro pertekliaus
koeficientams bei pastoviai reakcijos temperatūrai.
Prieš pradedant eksperimentinius tyrimus buvo atlikta skirtingos
koncentracijos glicerolio frakcijos termodinaminė analizė.
Ši analizė leidžia numatyti maksimalias galimų reakcijos
produktų koncentracijas esant įvairioms reakcijos sąlygoms bei
optimizuoti proceso parametrus, kuriuos eksperimentiniais tyrimais
būtų labai sunku nustatyti.
2. TERMODINAMINĖ ANALIZĖ
2. 1. Metodika
Termodinaminių cheminių reakcijų pusiausvyros skaičiavimai itin
plačiai taikomi šiuolaikinėje cheminėje inžinerijoje. Pirmiausia šie
skaičiavimai naudojami nustatant maksimalų reaguojančių medžiagų
susivartojimo lygį ar gautų reakcijos produktų pasiskirstymą
pagal koncentracijas priklausomai nuo proceso parametrų
įvairovės. Antra, galima optimizuoti proceso parametrus atsižvelgiant
į gautus ir reikalingus rezultatus. Reaguojančių cheminių
medžiagų sistemai, esant pastoviai temperatūrai ir slėgiui, randasi
pusiausvyroje, kai šios sistemos laisvoji Gibso energija pasiekia
minimumą (ΔGT,P = 0). Tuomet, remiantis [6], galime užrašyti:
...
Atitinkamas vandenilio koncentracijos kitimo pobūdis temperatūros
atžvilgiu išlieka nagrinėjant visas skirtingos koncentracijos
glicerolio frakcijas.
2 paveiksle pavaizduota gryno glicerino DO reakcijos produktų
koncentracijos priklausomybė nuo temperatūros ir oro
pertekliaus koeficiento. Čia galima matyti, kad optimali DO
reakcijos temperatūra, kuomet susidaro daugiausia vandenilio
reakcijos produktuose, yra 1000 K. Didinant oro pertekliaus
koeficientą DO reakcijos metu vandenilio koncentracija mažėja.
Taip atsitinka dėl deguonies kiekio didėjimo, kuomet vis daugiau
glicerolio sureaguoja iki galutinių degimo reakcijos produktų
[9].
Nagrinėjant skirtingos koncentracijos glicerolio frakcijų dalines
oksidacijos reakcijas matyti, kad nepriklausomai nuo pradinės
sudėties galutinių reakcijos produktų koncentracijų kitimo
pobūdis esant įvairioms oro pertekliaus koeficiento reikšmėms
išlieka panašus. Didžiausią įtaką vandenilio koncentracijos didėjimui
turi pradinė reaguojančios medžiagos sudėtis. Daugiausia
vandenilio susidaro skaidant mažo grynumo glicerolio frakciją
(žr. 3 pav.). Šioje frakcijoje yra gana didelis metanolio kiekis
(žr. lentelę), todėl lyginant su kitomis frakcijomis bendras H elemento
suminis atomų skaičius yra didžiausias. Didėjant oro pertekliaus
koeficientui bei esant pastoviai reakcijos temperatūrai
vandenilio ir anglies monoksido kiekis mažėja, o anglies dioksido
didėja. Termiškai skaidant glicerolio frakcijas matyti, kad jos
linkusios skilti į lengvuosius angliavandenilius. Termodinaminėje
analizėje tai rodo metano susidarymas (žr. 3 pav.). Esant mažiems
oro pertekliaus koeficientams stabilių angliavandenilių skilimas
vyksta trimis būdais [10]: 1) H atomo atskėlimas; 2) paprastas
skilimas, kai nutraukiama viena molekulės jungtis; 3) kompleksinis
skilimas - sudėtinis molekulių jungčių nutraukimas, kurių
metu pasigamina nauji stabilūs junginiai. Aukštoje temperatūroje
deguonies turintys angliavandeniliai, pvz., glicerolis, linkę
skaidytis pagal paprastą ir kompleksinį skilimo būdus. Glicerolis
turi keturių tipų jungtis: C-O (jungties energija 330 kJ/mol),
C-C (337 kJ/mol), C-H (410 kJ/mol), O-H (457 kJ/mol). Kaip
matyti, iš jungčių energijų silpniausios yra C-O ir C-C, vadinasi
šios jungtys bus suardytos greičiausiai. Suskilus šioms jungtims
pasigamina stabilesni cheminiai komponentai - lengvieji angliavandeniliai,
pirmiausia metanas. Susidarę lengvieji CnHm toliau
skyla pagal vandenilio atomo atskėlimo mechanizmą, kurio metu
gaminasi H2.
Didėjant oro pertekliaus koeficientui metano koncentracija
reakcijos produktuose mažėja. Čia didelę įtaką turi tiesioginė
angliavandenilių reakcija su deguonimi. Padidėjus deguonies
kiekiui įvyksta oksidacijos reakcija. Jos metu susidaro itin aktyvūs
H, O bei OH radikalai, vaidinantys lemiamą vaidmenį
toliau skaidant angliavandenilius. Siekiant ištirti tolesnius cheminius
virsmus, reikėtų atlikti cheminės kinetikos eksperimentinius
tyrimus, kuriais būtų galima nustatyti glicerolio terminio
skaidymo metu vykstančių cheminių reakcijų mechanizmą.
Termodinaminė analizė parodo tik galimų reakcijos produktų
galimas koncentracijas, t. y. parodo, į kurią pusę krypsta reakcija,
bet nenagrinėja jos kinetinio mechanizmo.
3. EKSPERIMENTINIAI BANDYMAI IR JŲ
REZULTATAI
Eksperimentiniai dalinės glicerolio frakcijos oksidacijos bandymai
buvo atliekami 20 mm skersmens ir 60 mm aukščio nerūdijančio
plieno reaktoriuje (žr. [9]). Į reakcijos kamerą glicerolis
tiekiamas švirkštiniu siurbliu 28,5 ± 0,4 mg/s debitu. Glicerolis,
patekęs į reakcijos kamerą, išgaruoja ir reaguoja su oru, tiekiamu
iš suspausto oro resiverio. Oro kiekis reguliuojamas adatiniu
ventiliu bei kontroliuojamas rotametru (santykinė matavimo paklaida
±2,5%). Oro pertekliaus koeficientas buvo keičiamas nuo
0 iki 0,5. Dujiniu degikliu, reakcijos kameroje šilumą tiekiant iš
išorės, palaikoma 920 ± 40°C temperatūra. Temperatūra reakcijos
kameroje matuojama bei kontroliuojama K tipo chromelio
ir aliumelio termopora. Iš reaktoriaus išeinantys reakcijos produktai
vandeniu aušinamu zondu staiga atšaldomi iki 45 ± 2°C
temperatūros. Toliau dujos teka pro tris -5 ± 2°C temperatūros
kondensatorius, patalpintus Peltier elementų principu veikiančiame
šaldymo įrenginyje. Galutinė drėgmė pašalinama reakcijos
produktams patekus į siligakelio absorberį. Iš absorberio
membraniniu siurbliu dujos supučiamos į 1 litro talpos dujoms
nelaidžius Tedlar firmos maišelius.Dalinės oksidacijos reakcijos
produktai siurbiami 1 ± 0,2 l/min debitu. Reakcijos produktų
sudėtis nustatoma Varian GC-3800 dujų chromatografu su šiluminio
laidumo detektoriumi, atskyrimui naudojant Carbosieve
SII, 80/100 porėtumo, 10ftx1/8"x2,0 SS pakuotąją molekulinio
sieto chromatografinę kolonėlę. Eksperimentiniams bandymams
buvo naudojamos trijų koncentracijų glicerolio frakcijos,
kurių sudėtis nurodyta lentelėje.
4 paveiksle pavaizduota eksperimentinių bandymų metu
gautų skirtingos koncentracijos glicerolio frakcijos DO dujinių
reakcijos produktų vidutinių (maksimali santykinė matavimų
paklaida siekia ±10%, kurią nulemia atsitiktinės matavimo paklaidos)
koncentracijų verčių kitimo priklausomybė nuo oro
pertekliaus koeficiento. Kaip matyti iš gautų rezultatų, medžiagų
koncentracijų kitimo pobūdis labai panašus į suskaičiuotų koncentracijų
kitimo pobūdį. Didžiausia vandenilio koncentracija,
kaip ir skaičiavimo atveju, susidarė termiškai skaidant mažo
grynumo glicerolio frakciją. Skaidant šią glicerolio frakciją, kai
oro pertekliaus koeficientas α = 0, H2 dujinių reakcijos produktų
sudėtyje susidaro 22,3 tūrio %, atitinkamai 22,1 tūrio % skaidant
gryną gliceriną bei 16,3 tūrio % vidutinio grynumo glicerolį.
Kai α pasiekia 0,19, dalinė glicerolio oksidacijos reakcija yra
termoneutraliame taške [9]. Tai reiškia, kad tokiam deguonies
kiekiui sureagavus su gliceroliu išsiskiria pakankamas šilumos
kiekis, reikalingas tolesniam glicerolio terminiam skaidymui,
t. y. teoriškai optimalus deguonies kiekis. Čia H2 koncentracija
13%, 11% ir 12% atitinkamai skaidant gryno, vidutinio grynumo
bei mažo grynumo glicerolio frakcijas. Termodinaminė analizė
rodo, kad šiame taške galima vandenilio koncentracija siekia iki
30%. Vandenilio kiekis sumažėja dėl nevisiško angliavandenilių
terminio skaidymo bei tarpinių reakcijų vyksmo.
Kaip minėta aukščiau, termiškai skaidant glicerolį bei mažinant
oro pertekliaus koeficientą reakcijos produktuose aptinkamas
didelis lengvųjų angliavandenilių koncentracijų kilimas.
Didėjant deguonies kiekiui reakcijos metu šie angliavandeniliai
susieikvoja, pagal jau minėtą mechanizmą ir kaip nurodyta literatūroje
[9]. Iš grafikų, parodytų 4 paveiksle, matyti, kad glicerolio
frakcijoje esančios metanolio ir vandens priemaišos stabdo
lengvųjų angliavandenilių susidarymą. Tai gali būti dėl vandens
atsiradimo glicerolio frakcijoje, kuomet susidaręs metanas ir
metanolis, esantis glicerolio frakcijose, dalyvauja vandens reformingo
reakcijoje:
...
4. IŠVADOS
Atlikta nekatalitinė vandenilio gavybos termiškai skaidant
skirtingos koncentracijos glicerolio frakciją su daline jo oksidacija
termodinaminė ir eksperimentinė analizė. Termodinaminės
analizės metu nustatyta, kad didžiausia vandenilio koncentracija
galima skaidant mažo grynumo glicerolio frakciją. Šioje
frakcijoje bendrasis vandenilio suminis atomų skaičius buvo
didžiausias. Parinkta optimali glicerolio frakcijos dalinės oksidacijos
reakcijos temperatūra buvo 1000 K. Taip pat termiškai
skaidant glicerolio frakcijas matyti, kad jos linkusios skilti į
lengvuosius angliavandenilius. Termodinaminėje analizėje tai
rodo susidarančio metano kiekis.
Atlikus eksperimentinius tyrimus matyti, kad gautų medžiagų
koncentracijų kitimo pobūdis labai panašus į skaičiuotinų
koncentracijų kitimo pobūdį. Daugiausia vandenilio taip pat susidarė
skaidant mažo grynumo glicerolio frakciją. Didėjant oro
pertekliaus koeficientui nuo 0 iki 0,5, kai optimali reakcijos temperatūra
920 ± 40°C, vandenilio kiekis mažėjo nuo 22 iki 3 tūrio
%. Nustatyta, kad termiškai skaidant skirtingas glicerolio frakcijas
susidaro skirtingos lengvųjų angliavandenilių koncentracijos
dujiniuose reakcijos produktuose. Didėjant glicerolio frakcijoje
esančių vandens ir metanolio priemaišų kiekiui metano bei etileno
išeiga mažėja.
Elektros energijos kilmės identifikavimo sistemos
Inga Konstantinavičiūtė,
Dalius Tarvydas
Lietuvos energetikos institutas,
Energetikos kompleksinių tyrimų
laboratorija, Breslaujos g. 3,
LT-44403 Kaunas
Elektros energijos kilmės identifikavimo sistemos tikslas - sukurti nepriklausomą, visapusišką
elektros energijos gamybos požymių apskaitos mechanizmą ir priskirti šiuos požymius suvartotai
elektros energijai. Sistema, įgalinanti atitinkamų gamybos požymių atpažinimą, reikalinga
tam, kad būtų įgyvendinti atitinkami politiniai reikalavimai ES lygmeniu. Šiame straipsnyje apibendrinti
Europos šalyse įgyvendintų kilmės identifikavimo sistemų analizės rezultatai.Analizė
atlikta atsižvelgiant į ES vykdomą politiką, tiesiogiai susijusią su kilmės identifikavimu: kilmės
garantijomis ir informacijos suteikimo vartotojams sistemomis. Patirties galima pasisemti,
nagrinėjant kitų šalių patirtį, tačiau skirtingų kilmės identifikavimo sistemų efektyvumą itin
sąlygoja elektros rinka, kurios būsena ES šalyse labai skiriasi. Elektros energijos kilmės identifikavimo
sistema iš esmės didesnę prasmę turi skaidrioje ir konkurencinėje rinkoje, kurioje bet
kuris vartotojas gali laisvai pasirinkti tiekėją. Tačiau sistema, kuri nustatytų pagamintos elektros
energijos kilmės požymius, galėtų veikti atsinaujinančių energijos išteklių (AEI) rinką bei padidinti
šių išteklių paramos schemų įvairovę, apimančią ne tik valstybės vykdomas programas,
bet ir tiesiogiai pačius vartotojus. Šių schemų harmonizavimas Europos mastu sąlygotų ne tik
AEI skatinimą, bet ir bendrą Europos elektros energijos rinkos vystymą. Straipsnyje išanalizuoti
galimi kilmės identifikavimo sistemų įgyvendinimo būdai bei pateiktos harmonizuotos sistemos
įgyvendinimo preliminarios rekomendacijos.
Reikia priminti, kad 1 lentelėje esantys ežerų dydžio pasiskirstymo
statistikos rodikliai pateikiami pirmą kartą, kai kurie
yra patikslinti.
Nulinių (H0) hipotezių tikrinimas
Mūsų pateikti ežerų dydžio pasiskirstymo statistikos parametrai
leidžia daryti matematine statistika ir tikimybių teorija pagrįstas
išvadas. Be jų neapsieinama, kai sprendžiami statistinių
(nulinių) hipotezių tikrinimo uždaviniai pasirinkus duomenų
imtis. Mes tuos kriterijus siūlome taikyti tiriant ežerų dydžio pasiskirstymą
teritorijoje.
Nulinę hipotezę (H0), kurią turime patikrinti, suformuluojame
taip: visi duomenų imties nariai (n) yra tapatūs ir priklauso
vienai visumai, o savo dydžiu išsiskyręs ežeras (ar ežerų grupė)
nepriklauso kitai visumai. Jei H0 nepasitvirtina, pasirenkamas
alternatyvus teigimas, kad didžiausias duomenų narys (ar narių
grupė) ryškiai skiriasi nuo kitų imties narių.
Nulines hipotezes galima tikrinti neparametriniais ir parametriniais
statistikos kriterijais. Daugiausia naudojami statistinis
t ir dvigubas t Stjudento kriterijai, kurių pagrindimas ir
taikymas yra pateikiamas statistikos literatūroje.
Pastebėta, kad patys didžiausi ežerai turi išskirtinę įtaką
statistikos parametrų dydžiui. Tai patikrinti statistiškai galime
suformulavę vadinamąją nulinę hipotezę (H0), kad, nepaisant
tokio pastebėjimo, didžiausi ežerai ar ežerų grupės nėra išskirtiniai
ir jų dydis nenukrypsta nuo ežerų visumos pasiskirstymo,
turinčio asimetriškumo bruožų.
Tikriname suformuluotą nulinę hipotezę H0 : Ae = Ae , kad
Drūkšių ežero dydis statistiškai nesiskiria nuo tirtų ežerų visumos,
tačiau, atlikę statistinius skaičiavimus, prieiname alternatyvią
išvadą.
Visais požiūriais svarbiausią reikšmę turi didieji šalies
ežerai. Matėme, kad didesnių kaip 500 ha ežerų grupę sudaro
34 ežerai. Jų dydžiai pateikti 3 lentelėje. Bendras jų plotas šalyje
- 34393,2 ha vidutinis plotas - 1011,6 ha. Jie apima 1,3%
tirtų ežerų skaičiaus ir 38,8% jų ploto. Didesnę grupę, kurios
ežerus galima pavadinti normalaus dydžio, sudaro 0,5-500 ha
dydžio 2584 ežerai, kurių bendras plotas - 54155 ha, o vidutinis
- 21 ha.
Kaip matėme, statistiniu požiūriu Drūkšiai ryškiai išsiskiria
iš visų kitų ežerų, todėl pagrįstai kyla klausimas, ar šis ežeras nesiskiria
nuo visų didžiųjų 34 ežerų. Įvairiais statistikos kriterijais
patikrinus šią nuostatą, nustatyta, kad Drūkšių ežero dydis
skiriasi tiek nuo didžiausių 34 (Drūkšiai - Seirijai), tiek ir nuo
didžiausių ežerų dešimtuko (Dysnai - Lūkstas). Šis dešimtukas
taip pat statistiškai skiriasi nuo 23-jų (Asveja - Seirijis) ežerų.
Taigi 34 didžiausius šalies ežerus reikėtų skirstyti į tris grupes:
Drūkšių ež. (Ae > 2500 ha), dešimtuką Dysnai - Lūkstas
(1000-2500 ha) ir Asveja - Seirijis (500-1000 ha) ežerų grupę.
Žinoma, tikrinant H0 hipotezes gaunamos išvados paremtos
ne griežtais matematiniais skaičiavimais, o statistinių kriterijų
palyginimo būdu, todėl galima padaryti klaidą atmetus hipotezę,
kai ji iš tikrųjų yra teisinga (1 rūšies klaida), arba pasirinkus
klaidingą H0 (II rūšies klaida). Norint to išvengti pasirenkama
maža tikimybinė paklaida, hidrologiniams skaičiavimams pasirenkamas
reikšmingumo lygmuo α tarp 0,01 ir 0,05, arba 1-5%,
vadinasi, 1 ar 5 kartus iš 100 galime ir suklysti.
Lietuvos ežerų dydis pagal reikšmingas grupes
Hidrologinėje ir limnologinėje literatūroje ežerai dažniausiai
pateikiami įvairaus dydžio intervalais, iš kurių galima spręsti,
kaip šalies ežerai pasiskirstę pagal dydį. Statistiniuose apibendrinimuose
yra paplitęs ūkinių objektų, įvairių reiškinių ir dydžių
grupavimas įvairiais požiūriais. Čia, nustatant grupių dydį,
yra nusistovėję tam tikri kriterijai. Pavyzdžiui, grupių arba intervalų
skaičius k siejamas su n statistikos duomenų imtimi:
k ≤ 5lgn, arba kk =≈ n , bet ribojama, kad 6 ≤ k ≤ 20, t. y. intervalų
skaičius būtų tarp 6 ir 20 (1970). Stengiamasi, kad imčių
plotis būtų vienodas, nes taip lengviau apibendrinti statistikos
duomenis. Mes tyrėme per 2,5 tūkst. ežerų, todėl turėtų būti
apie 50 dydžio grupių, tačiau pasirinkome beveik tokias pat grupes,
kurios buvo siūlomos limnologinėje literatūroje (Gaigalis,
Jablonskis, 1976; Kilkus, 2005). Tik didžiuosius ežerus, kurių
Ae > 500 ha suskirstėme į tris reikšmingas grupes. Mūsų tikslas
įsitikinti, ar toks šalies ežerų suskirstymas, arba susluoksniavimas,
dydžio grupėmis yra statistiškai pagrįstas. Tirtų ežerų dydžio
grupės ir jų statistikos parametrai pateikti 4 lentelėje.
Būtina įsitikinti, ar 4 lentelėje pateiktos 9 šalies ežerų dydžio
grupės yra realios, t. y. statistiškai pagrįstos. Tam tikslui dvigubu
Stjudento kriterijumi t buvo patikrintos H0 hipotezės pagal
4 lentelės gretimų ežerų grupių duomenis. Nustatyta, kad tarp
tų ežerų dydžio grupių nėra statistinio panašumo, tarp jų yra
esminis skirtumas, todėl 4 lentelėje yra pateikti parametrai
tų ežerų grupių tikimybių kreivėms apskaičiuoti.
Iš šio statistinio palyginimo matyti, kad nustatytų 9 grupių
ežerai pagal savo dydį iš esmės skiriasi ir visiškai apibūdina
šalies ežerų struktūrą dydžio požiūriu, tačiau reikalui esant
ežerus galima skirstyti į dar smulkesnes grupes.
Ketvirta lentelė yra gana informatyvi, nes nurodo, ne tik į
kokias reikšmingo dydžio grupes galima skirstyti šalies ežerus,
bet ir nusako santykį tarp ežerų dydžio ir jų skaičiaus, išreikštų
absoliučiais skaičiais, procentais bei tikimybėmis.
Antrame paveiksle yra pateiktas ryšys tarp bendro ploto
ir jį sudarančių ežerų skaičiaus; šie dydžiai išreikšt procentais.
Akivaizdu, kad ir negausūs didelio ploto ežerai atlieka svarbų
vaidmenį šalies ežerų struktūroje, o maži ežerai, nors jų ir daugiau,
ne tiek svarbūs vandens išteklių požiūriu, kiek rekreacijai
ir kitiems aspektams. Iš 2 pav. matyti, kad 50% ežerų apima apie
97% visų šalies ežerų bendro ploto.
Ežerų dydžio pasiskirstymo tikimybės
Statistika tikimybe vadina atsitiktinio įvykio galimybės skaitinę
charakteristiką. Hidrologijoje, upės nuotėkį laiko požiūriu
laikant atsitiktiniu įvykiu, nustatoma šio įvykio atsiradimo galimybė
tam tikru dažnumu arba jo viršijimo galimybė. Šį požiūrį
mes pritaikėme žiūrėdami į ežerą kaip į atsitiktinį dydį ne laiko,
bet teritorijos požiūriu. Tai padeda mums prognozuoti ežero
dydį tikimybės požiūriu.
Tikimybių pasiskirstymo kreivės gali būti sudarytos grafiškai
arba jų koordinatės apskaičiuotos analitiniu būdu.
Hidrologiniuose tyrimuose tam tikslui dažniausiai naudojamos
binomialinės (asimetrinės), dar vadinamos III tipo
Pirsono kreivės, kurias galima pasirinkti pagal asimetriškumo
rodiklį - asimetrijos koeficientą Cs. Iš 4 lentelės matyti, kad šis
koeficientas išskirtų ežerų dydžio grupėms yra Cs > 0 ir rodo,
kad duomenys apie vidurkį yra pasiskirstę asimetriškai, ypač
asimetriškai apie vidurkį yra pasiskirstę antros grupės ežerai, o
smulkiųjų ežerėlių pasiskirstymą galima laikyti simetriniu arba
normaliuoju, nes Cs ≈ 0. Pagal 4 lentelės duomenis, tolimesniam
tyrimui priimtiniausia yra III tipo Pirsono tikimybių pasiskirstymo
kreivė.
Analitinė ežerų dydžio tikimybių pasiskirstymo kreivė apskaičiuojama
pagal tris statistines charakteristikas: Ae , Cv ir Cs.
Skaičiavimo technika yra pateikiama hidrologijos vadovėliuose
ir žinynuose (Gailiušis ir kt., 2001; Macevičius, 1969 ir kt.),
todėl tas kreives pagal 4 lentelės duomenis pateiksime, kaip
dažniausiai daroma, grafiškai (3 pav.). Čia galbūt naujovė yra
ta, kad neįmanoma viena kreive apimti visus šalies ežerus, kadangi
ežerų dydžiai labai įvairūs ir susidaro didelė asimetrija
(Cv = 4,36, Cs = 14,5), todėl tikimybių kreivės buvo brėžiamos
tirtų ežerų reikšmingoms grupėms. Buvo suformuota atskirų
(8 intervalų) tikimybių kreivių sluoksniuota grupė, atspindinti
visų šalies ežerų dydžių tikimybinį pasiskirstymą.
Išskirsčius ežerus į statistiškai pagrįstas kompaktiškas pagal
dydį grupes, pavyko atsekti tam tikrus ežerų pasiskirstymo
teritorijoje dėsningumus. Čia labai didelį vaidmenį statistiniu
požiūriu turi didieji šalies ežerai. Jų palyginti nedaug, tačiau
jie nulemia statistikos charakteristikų dydį (Ae , Cv ir Cs) ir
pasiskirstymo pobūdį. Tuo galima įsitikinti palyginus II ir
IX grupės tikimybių kreivių parametrus (3 pav., 2 kreivė) -
yra ryški asimetrija (Cs = 1,33), o smulkių ežerų grupėje duomenys
apie vidurkį pasiskirstę beveik simetriškai (Cs = 0,02).
Abiejų grupių ežerai svarbūs praktiniu požiūriu. Didieji ežerai
(500-1000 ha) sudaro 0,9% visų ežerų, tačiau apima 17,8%
visų ežerų bendro ploto, o smulkieji (0,5-1 ha) ežerėliai, sudarantys
15,8% visų ežerų skaičiaus, apima tik 0,4% bendro
ploto (2 lentelė). Pastarieji dėl savo masiškumo svarbūs rekreaciniu
požiūriu, o pirmieji - dėl galimybių juos panaudoti ūkiniams
tikslams.
Atliekant šį tyrimą buvo stengtasi nenukrypti nuo pagrįstų
pradinių duomenų. Ir nors iki šiol turime įteisintus duomenis
apie ežerų skaičių (Valstybės žinios, 2003), o ežerų dydžio duomenis
teko rinkti iš teisiškai neaprobuotų šaltinių, tačiau gautos
išvados neturėtų keistis tuos duomenis aprobavus valstybės
kadastre. Šis tyrimas rodo, kad statistiniu-teritoriniu požiūriu
galima tirti ne tik hidrologines, bet ir hidrografines charakteristikas
bei rodiklius, jeigu jie tarp savęs nėra koreliuoti ir
yra atsitiktiniai tiek laiko, tiek teritoriniu požiūriu. Pirmiausia
reikėtų pagalvoti apie ežerų kai kurių morfometrinių charakteristikų
(gylio, tūrio ir kt.) statistinį ištyrimą pagal mūsų pateiktą
metodiką. Ypač tai būtų naudinga atlikti upių baseinų rajonams
(UBR), nes tai padėtų geriau pažinti vandens objektus
ir sėkmingiau panaudoti praktiniams tikslams - ekonomikai ir
rekreacijai.
IŠVADOS
1. Ežerai, kaip ir visi vidaus vandens telkiniai, yra vieni svarbiausių
gamtinių komponentų, tiesiogiai priklausančių nuo klimato
ir žemės litogeninio pamato, turi įtakos upių nuotėkio dydžiui ir
režimui, svarbūs ekonomikai ir rekreacijai.
2. Lietuvos ežerų ištyrimo ir tyrimo statistika labai turtinga,
tačiau dar netenkina praktinių poreikių, nors pradėtas, bet dar
nepabaigtas valstybės ežerų kadastras.
3. Kadangi ežerai yra susidarę dėl įvairių gamtinių jėgų ir sąlygų
poveikio, buvo ir dabar yra veikiami antropogeninų veiksnių,
manome, kad juos galima laikyti atsitiktiniais gamtiniais
objektais, jų tyrimui galima taikyti matematinės statistikos ir
tikimybių teorijos metodus.
4. Statistinės charakteristikos: Ae , s, Cv ir Cs leidžia daryti išvadą
apie šalies upių baseinuose esančių ežerų dydžio struktūrą
(1, 2 lentelės).
5. Visus šalies tirtus ežerus pagal dydį galima suskirstyti į
9 kompaktiškas grupes ir sudaryti joms pasiskirstymo tikimybių
kreives (4 lentelė, 3 pav.).
6. Pagal pateiktą tyrimo techniką siūlome ištirti vandens telkinių
morfometrinių charakteristikų pasiskirstymą šalyje.
Žurnalas GIMTASIS ŽODIS. Archyvas. 2001-2008 m.
SANTRAUKOS lietuvių kalba
Vincentas Drotvinas. Tarptautinių veiksmažodžių aplietuvinimas. Straipsnyje apžvelgiamas tarptautinių veiksmažodžių aplietuvinimas dabartinėje lietuvių kalboje. Visi tarptautiniai veiksmažodžiai yra gramatiškai aplietuvinti, t. y. turi lietuvių kalbos veiksmažodžiams būdingą priesagą ir galūnę; absoliutinti, advokatauti, disputuoti ir pan. Nemaža veiksmažodžių išlaiko originalo kalbos priesagas: automatizuoti, farširuoti. Tačiau veiksmažodžių gramatinis aplietuvinimas nėra galutinai nusistovėjęs. Norminimo atžvilgiu aktualu vartoti labiau aplietuvintus veiksmažodžius, t. y. be skolintinių priesagų: ne katalogizuoti, bet kataloguoti, ne sistematizuoti, bet sisteminti. Tačiau atsimintina, kad skolintinių priesagų veiksmažodžių reikšmė skiriasi nuo lietuviškų priesagų veiksmažodžių, pavyzdžiui, centralizuoti ir centruoti, telefonizuoti ir telefonuoti.
Vilija Salienė. Kaip suprantame raštingumą. Lietuvių kalbos Bendrosios ir individualiosios programos bei Išsilavinimo standartai akcentuoja gebėjimą kalbėti ir rašyti taisyklinga, aiškia, tikslia kalba. Raštingumas dažniausiai suvokiamas tik kaip tvirti rašybos ir skyrybos įgūdžiai. Tai raštingumas siaurąja prasme. Tokiu atveju būtina mokinių įgūdžius nuolat stiprinti, nes rašybos ir skyrybos įgūdžiai nėra nenykstantys. "Dabartinės lietuvių kalbos žodynas" žodį raštingas aiškina taip: (1) mokantis skaityti ir rašyti žmogus. Suvokdami raštingumą plačiąja prasme akcentuojame keturias kalbinės veiklos rūšis: kalbėjimą, klausymą, skaitymą, rašymą. O kalbą suvokiame ne formaliai, akcentuodami ne jos gramatinį, o vartojimo lygmenį. Kad mokinys būtų raštingas, jis privalo mąstyti ir išmokti mokytis kalbos.
Jolantos Kriūnienės straipsnyje Epifanijos plastika ir dėsningumai analizuojama Vakarų autorių epifanijų sąsajos su V. Mačernio "Vizijomis". Antroji dalis skirta laiko ir erdvės pobūdžiui vizionierių iliuministų epifanijose aptarti. Straipsnis baigiamas išvada, jog užrašyta vizija, emocinis bei psichologinis patyrimas virsta literatūriniu žanru su plastišku, paslankiu, paliekančiu laisvės vizionieriaus saviraiškai, bet nepaneigiamai egzistuojančiu "karkasu". Antra vertus, negalima tvirtinti, kad šį žanrą V. Mačernis pasirinko, skaitydamas kitų autorių kūrybą.
Rita Tūtlytė. Judita Vaičiūnaitė: plaka širdis po ledu. Straipsnyje kalbama apie J. Vaičiūnaitės pomėgį poezijoje fiksuoti kasdienybę, gyvenamajai aplinkai suteikti vertę. Su aplinka susyjama emociniais ryšiais, prisiminimais, vaizduote. Išgyvenimas poetės eilėse išsakomas netiesiai - per daiktus, realijas. Pats vaizdas visada gražus, dekoratyvus. Šios ypatybės įrodomos dviejų eilėraščių analize.
Rita Repšienė straipsnyje Eglės pasaka: populiarumo transkripcijos aptaria labai populiarią lietuvių pasaką apie Eglę,žalčių karalienę ( yra net 142 variantai). Autorė pateikia šios pasakos interpretacijas skirtingose kultūrose ir mitologijose.
Lionė Lapinskienė. Viena kalbotyros pamoka IX klasėje. Lietuvių kalbos mokytojams, dirbantiems su devintokais, siūlomas vienos kalbotyros pamokos pavyzdys. Svarbu, kad mokiniai suvoktų pasaulio kalbų įvairumą ir savitumą. Dirbama įvairiais metodais. Viena svarbiausių vaizdinių priemonių - V. Kavaliausko parengti 4 žemėlapiai: "Pasaulio kalbos", "Indoeuropiečių kalbų šeima pasaulyje", "Indoeuropiečių kalbų šeima Europoje" ir "Europos kalbos". Per pamoką mokiniai sužino naujų ir įdomių faktų apie atskiras pasaulio kalbas, padaro išvadą, kad jų raida yra susijusi su tautų istorija. Mokinius sudomina kalbotyros galvosūkiai. Namų darbui skiriama užduotis parašyti referatą apie pasirinktą pasaulio kalbą.
Valstybinės kalbos egzaminas pagaliau valstybinis. Į mokytojo Kęstučio Trečiakausko klausimus atsako Lietuvos Respublikos švietimo ir mokslo ministerijos Pagrindinio ir vidurinio ugdymo skyriaus vyriausioji specialistė Danutė Kolesnikova.
Vanda Butkevičiūtė-Diop, Vilija Kozyrevienė. Kol nėra mokytojo knygos "Kelias į žodį". Autorės pateikia lietuvių kalbos teminio plano nelietuvių mokyklų 11 klasei tęsinį.
Ramutė Bingelienė. Apie teksto supratimo užduotis. Straipsnyje pristatomos 2001 m. lietuvių kalbos nelietuviškose mokyklose brandos egzamino skaitymo užduotys, aptariama pavyzdinė užduotis ir pateikiama pasiūlymų, kaip organizuoti pratybas, lavinančias tikrinamus skaitymo įgūdžius ir gebėjimus.
Nijolė Klimantavičienė. Poeto kūrybinis kelias kaip kontekstas. Vincas Mykolaitis-Putinas - vienas iš nedaugelio rašytojų, kūrybinę galią išlaikiusių iki senatvės: pirmasis eilėraštis išspausdintas 1911 m., paskutinieji - 1966-aisiais, - lyrika kurta ilgiau kaip pusę šimtmečio! Įdomu pasekti, kaip bėgantis laikas veikia poeto eilėraščius, parašytus viena universaliausių - gamtos tema. O dar įdomiau tuos eilėraščius palyginti su rašytojo apmąstymais apie Liudo Vasario kūrybinį kelią romane "Altorių šešėly", kuriame ypač daug dėmesio skiriama herojaus santykiams su gamta ir gamtinės lyrikos kitimui. Straipsnyje bandoma įsigilinti į kūrybinio kelio paslaptis ir nuo konteksto eiti prie teksto.
Algirdas Sabaliauskas. Nuo Jono Jablonskio iki Adomo Mickevičiaus. Straipsnis skiriamas lietuvių kalbininko profesoriaus Arnoldo Piročkino (g. 1931) jubiliejinei sukakčiai. Jame glaustai apibūdinami reikšmingiausi sukaktuvininko gyvenimo ir mokslinės veiklos etapai.
Regina Norkevičienė. Diskusijų (ne)laisvės metas. Abitūros egzamino rašinys - nuolatinių diskusijų objektas. Jis turi atitikti literatūrinio lavinimo kryptį, ugdymo turinį, realią mokyklos situaciją. Natūralu, jog esmingesni literatūrinio lavinimo pokyčiai sąlygoja rašinio kaitą. Tai rodo ir rašinio istorija, ir dabarties tendencijos. Natūralu, kad esant neatitikimui tarp literatūrinio lavinimo padėties ir egzaminų rašinio, vidurinių ir aukštųjų mokyklų pedagogai diskutuoja reikalaudami suderinti visas literatūrinio lavinimo grandis.
Vilija Janušauskienė, pristatydama savo sudarytą lentelę-modelį Literatūros teorijų apžvalga, straipsnyje Lituanistinių taikinių tikimybės - pedagoginių teorijų kontekste konstatuoja literatūrinio lavinimo problemą Lietuvos mokyklose dėl dėstomojo objekto neapibrėžtumo ir - kaip vieną iš galimų kelių - siūlo taikyti konstruktyviojo mokymosi rekomenduojamus dalyko pagrindinių žinių modelius - kaip svarbiausių terminų, sąvokų orientacinius žemėlapius. Pastebėdama vienintelio mokinio rašytinės raiškos modelio, turinčio patenkinti lietuvių kalbos valstybinio egzamino užsakymą, grėsmę, primena tam prieštaraujančias humanistinės pagalbos pedagogikos idėjas.
Jonas Šukys. Linksnis ar prielinksninė konstrukcija. Straipsnyje aiškinami lietuvių kalbos linksnių ir prielinksninių konstrukcijų santykiai, dėl kurių pedagogams kartais kyla abejonių. Skiriami trys atvejai: kai linksnis ir prielinksninė konstrukcija vienodai geri (pavyzdžiui, grynas priemonės įnagininkas ir su prielinksniu su; kai paprastai vartojamas linksnis, bet vartosenos paribiuose (buities kalboje, grožinėje literatūroje) įmanoma ir prielinksninė konstrukcija; kai prielinksninė konstrukcija linksnį stumia dėl kitų kalbų įtakos ir yra nevartotina (slavų kalbų pavyzdžiu vietoj linksnių dažnai vartojamos prielinksnių ant, pas, apie, į, prie, prieš, su, už konstrukcijos). Skatinama kur įmanoma palaikyti linksnius, nes jie istoriškai senesni, be to, už prielinksnines konstrukcijas trumpesni.
Jonas Klimavičius. Ir nereikalingas, ir bereikalingas. Nesisteminis tarmių ir raštų būdvardis bereikalingas, sudaytas iš daiktavardžio bereikalas "nebuvimas reikalo", atsiradusio iš prieveiksmio be reikalo, vartojamas ir bendrinėje kalboje, bet be savo pamato bereikalas. Spėjamas jo svetimumas nepatvirtintas, stūmimas už bendrinės kalbos ribų nepagrįstas. Neteiktinas tik oficialiajai kalbai. Vartojimą bendrinėje kalboje riboja ir ne visiems suprantamas reikšmės skirtumas nuo žodžio nereikalingas.
Genovaitė Raguotienė. Vaikų literatūros dėstymo Lietuvoje istorija iki šiol beveik netyrinėta ir nenušviesta. Šiame straipsnyje, pasitelkus archyvinę, periodikos, kitų autorių medžiagą, apžvelgiamos lietuvių vaikų literatūros dėstymo idėjos ir jo praktika tarpukario Lietuvos valstybės laikotarpiu.
Gintautas M. Švoba. T. Gotjė (Th. Gaautier) romane "Kapitonas Frakasas". Istoriniai faktai yra neatsiejama epochos meninio vaizdo dalis: jie supažindina skaitytoją su XVII amžiaus žmonių kalba, tradicijomis, papročiais, architektūra ir t. t. Tačiau ne viskas atitinka istorinę tiesą, rašytojas pernelyg pasitikėjo savo vaizduotės ir intuicijos galimybėmis, o tai sąlygojo daugybės istorinių faktų modifikacijas, kurias galima suskirstyti pagal tipus. Laiko, plastinės, papročių ir charakterių, priežasčių ir aplinkybių, vardų ir pavadinimų, veiksmo, jausmų, biografinės bei kalbos modifikacijos romane istoriniams faktams suteikia meninę vertę ir yra esminiai dalykai, skiriantys mokslinės ir grožinės literatūros veikalus.
Audronė Kučinskienė skaitytojams siūlo dar nepublikuotą Cicerono traktatą "Apie geriausią oratorių" (De optimo genere oratorum). Daugelio tyrinėtojų nuomone, jis buvo parašytas apie 46 m. pr. Kr. kaip įvadas Demosteno ir Aischino kalbų "Apie vainiką" lotyniškam vertimui. Cicerono formuluojama atikinės iškalbos koncepcija galėtų būti įdomi besidomintiems romėnų retorika, o garsiojo oratoriaus mintys apie litertūrinį vertimą savo aktualumu turėtų patraukti visus, pažinusius šį nelengvą triūsą.
Lionė Lapinskienė savo publikaciją skiria vienos žymiausių XIX a. pab. - XX a. pr. Lietuvos moterų - Gabrielės Petkevičaitės-Bitės 140-ųjų gimimo metinių sukakčiai. Straipsnyje aiškinamasi, koks buvęs žinomos visuomenės veikėjos požiūris į gimtąją kalbą, kiek ji prisidėjusi prie lietuvių kalbos puoselėjimo XIX - XX a. sandūroje.
Tautvydės Daujotytės straipsnyje Gimtosios kalbos tema lietuvių poezijoje nagrinėjama gimtosios kalbos tema XX a. antros pusės lietuvių poezijoje. Aptariami svarbiausieji šios temos motyvai: ryškiausi lietuvių kalbos istorijos etapai poezijoje, metaforizuotas arba atviras kalbėjimas apie gimtojo žodžio persekiojimą, gimtosios kalbos vertė žmogaus ir tautos gyvenime.
Vanda Butkevičiūtė-Diop, Vilija Kozyrevienė pateikia lietuvių kalbos kalendorinio teminio plano nelietuvių mokyklų XI klasei tęsinį.
Vincentas Drotvinas.  Kristijonas Gotlibas Milkus žodynininkas. Sukako 200 metų, kai buvo išleistas Mažosios Lietuvos raštijos darbuotojo Kristijono Gotlibo Milkaus (1732-1807) "Lietuvių-vokiečių ir vokiečių-lietuvių kalbų žodynas" (Karaliaučius, 1800). Straipsnyje apžvelgiami Milkaus poleminiai darbai, nukreipti prieš Gotfridą Ostermejerį, plačiau apibūdinamos žodyno pasirodymo aplinkybės, santykis su Pilypo Ruigio žodynu (1747), kaip antai: nauji registro žodžiai, lietuviškų atitikmenų papildymas ir pan., Milkaus žodyno reikšmė lietuvių leksikografijai.
Loreta Žvironaitė. Praktinių edukologinių žaidimų poezija. Žaidimas poezijoje plėtojasi praktine (taikomąja) kryptimi. Vaikų eilėraštis perauga į žaidimą eilėraščio žanru - žaidimus-ratelius, žaidimus-deklamacijas, humoristines daineles, poetines mįsles, skaičiuotes. Utilitarinę poeziją veikia ir šiuolaikinės technologijos. Eiliuotuose žaidimuose-galvosūkiuose, be žaidybinės veiklos skatinamų kūrybinių galių, į pirmą vietą iškyla atminties, dėmesio lavinimas, siejamas su "technizuotu" mąstymu.
Dalia Dilytė savo straipsnyje pateikia trijų Fedro pasakėčių analizę ir interpretaciją.
Nijolė Juočerienė, Valda Liugailaitė. Žodis scenoje. Pastaruoju metu itin populiaru tapo rengti įvairius moksleivių teatrinio meno festivalius, konkursus, projektus, dienas, savaites ir pan. Tai džiugina, nes bet kokia kūrybinė veikla aktyvina vaikus, sudaro jiems puikias sąlygas atskleisti savo sugebėjimus, realizuoti kūrybinius sumanymus. Jaunieji artistai, skaitovai mokosi klausyti, stebėti ir vertinti kitus, mokosi paklusnumo, geranoriškumo, tolerancijos meno. Tačiau kartu su teigiamais dalykais teatrinis bumas išryškino ir negatyviąsias puses. Renginių kiekybė neretai nuvilia savo kokybe. Dažnai į tokius renginius patenka "juodraštiniai", "nesubrandinti" darbai. Puiki mažųjų artistų vaidyba, nuoširdumas, sumani scenografija, muzika neretai gelbsti prastą režisūrą. Bet ką daryti skaitovui, kuris gali atsiremti tik į žodį? Nei į muziką, nei į scenografiją, nei į partnerį! Skaitovo menas sunkus, reikalauja kruopštaus darbo.
Ramunė Galdikienė. Donelaitis kitaip. Šis darbas - tai ieškojimas naujų, netradicinių klasikinės literatūros dėstymo formų, kurios patrauktų, sudomintų dabartinį moksleivį. Ieškojimo objektas - Kristijono Donelaičio asmenybė ir jo kūryba. Kaip tik jis atrodo nepajudinamas, nediskutuotinas, nutolęs nuo šių dienų problematikos. Kita vertus, gyvenęs tokį gyvenimą, rašęs apie tokius dalykus, kuriais mes gyvename ir šiandien, tik gal kiek kitaip juos vadiname. Taigi Donelaitis ir XXI a. žmogus - ar tai sietina?
Arnoldas Piročkinas. Apie lietuvių kalbos turtingumą. Straipsnyje apibūdinami keli lietuvių kalbos žodžių darybos atvejai, kurie, palyginti su kitomis kalbomis (lenkų, rusų, latvių, vokiečių), rodo jos savitumą. Lietuvių kalboje labai paplitę veiksmažodžiai su priesagomis -auti (-auja, -avo), -uriuoti (-uriuoja, -uriavo). Joms dažnai nėra ekvivalentų minėtose kalbose. Lietuvių kalba pagal reikšmę gana griežtai skiria būdvardžius su priesaga -ingas nuo būdvardžių su priesagomis -uotas, -otas, -ėtas ir -ytas. Kitos kalbos tokio skirtumo nedaro.
Audinga Peluritytė. Renatos Šerelytės kūryba. Renata Šerelytė - jauna lietuvių prozininkė, iškilusi pastaruoju dešimtmečiu. Šiame straipsnyje mėginama atskleisti gana prieštaringą Šerelytės meninį pasaulį, skirtingus to pasaulio vertinimus periodinėje literatūros kritikoje. Svarbiausias Šerelytės prozos bruožas, provokuojantis tokius skirtingus vertinimus, yra vaizdingumas. Vaizdingumas kompensuoja veiksmo, veikėjų poelgių, charakterių motyvaciją šioje kūryboje, sukuria originalią žmogaus vidinės patirties erdvę. Vidinė žmogaus patirtis Šerelytės kūryboje konfliktuoja su realybe, patiria metamorfozes, todėl ir šios prozos tekstą reikia skaityti neįprastai - tarsi nuolatines vaizdų metamorfozes.
Irena Štikonaitė. Profesoriaus Pr. Brenderio kūrybinė veikla Lietuvoje. Straipsnyje apžvelgiama šveicaro, filologo klasiko, Kauno Vytauto Didžiojo universiteto profesoriaus Pr. Brenderio kurybinė veikla Lietuvoje (1924-1938),išryškinamos įdomiausios interpretacijos darbų, parašytų klasikinės filologijos tema, taip pat pateikiama išsami ir kitų straipsnių -lituanistikos, kalbotyros temomis - bibliografija, pridedama profesoriaus Pr. Brenderio nuotrauka.
Nijolė Žičkaitė. Egzaminas praėjo, egzaminai laukia...
Autorė per savo darbo praktiką yra rengusi daugybę įvairių lietuvių kalbos testų, todėl šia publikacija įgytą patirtį nori paskleisti tarp savo kolegų mokytojų lituanistų.Jos manymu, testai yra būtini kasdieniniame darbe, nes jie padeda diagnozuoti besimokančiųjų kalbos mokėjimo lygį. Be to, mokiniai turi galimybę kritiškai įvertinti save ir likviduoti žinių spragas.
Aušra Kabakienė. Literatūros rūšies ir žanro struktūrų transformacijos H. Radausko poezijoje. Straipsnyje aptariama literatūros rūšies ir žanro kategorijų istorinė raida. Analizuojant lietuvių poeto Henriko Radausko kūrybą, stengiamasi atskleisti pakitusią šių struktūrų sampratą modernistinėje poezijoje: formalios žanrinės struktūros, įgavusios naują turinį, transformuojamos, salygiškomis tampa ribos ne tik tarp literatūros žanrų, bet ir tarp rūšių, (sakysim, šiuolaikinei poezijai vargiai bepritaikomas klasikinis lyrikos, vienos iš trijų literatūros rūšių, apibrėžimas). Literatūros mokytojai turėtų į tai atsižvelgti, aiškindami mokiniams pagrindines
literatūros sąvokas.
Gegužės 19 d. būtų sukakę 70 metų Stasei Matulaitienei, vienai žymiausių lietuvių litetratūros metodikos specialisčių, Vilniaus pedagoginio universiteto docentei. Apie buvusią dėstytoją, bendradarbę rašo Nijolė Toleikytė, Vilija Salienė ir Gintautas Akelaitis.
Lionė Lapinskienė. Skubos darbą velnias renka... Antrame šių metų "Gimtojo žodžio" numeryje buvo išspausdinti trijų respublikoje žinomų lituanistų atsiliepimai apie pavyzdinę valstybinio gimtosios kalbos egzamino užduotį. Pareikšta tikrai nemažai kritinių pastabų, todėl mes, mokytojai, šiemet dirbę su dvyliktokais, tikėjome, kad panašių klaidų per egzaminą nebus. Pasirodo, klydome...
Perskaitykite visą straipsnį.
Regina Norkevičienė. Mokyklinė lituanistika mokymo planuose. Tarybinės okupacijos metų Lietuvos mokykloje kalbos ugdymo, ypač literatūrinio lavinimo situaciją lėmė keli faktoriai: lituanistikai skiriamas laikas, ideologinio poveikio formos bei realios galimybės joms priešintis. Daugelis švietimo vadovų siekė mokymo plane išsaugoti lituanistikai skiriamą laiką, o programų sudarytojai - atiduoti kuo mažesnę duoklę konjunktūrai. Nuo pokario metų iki nepriklausomybės atkūrimo V- XI (XII) klasėse lituanistikai skiriamos 36-37 savaitinės pamokos kaip ir ketvirtojo dešimtmečio Lietuvos gimnazijose. Tam prielaidas sudarė metais ilgesnė negu daugumoje buvusios TSRS respublikų vidurinio mokymo trukmė, dėl kurios teko atkakliai kovoti.
Audinga Peluritytė. Jurgos Ivanauskaitės prozos prieštaringumai. Jurga Ivanauskaitė - ryški ir kontraversiška nūdienos literatūrinio gyvenimo figūra. Pirmoji ir antroji Ivanauskaitės novelių knygos (Pakalnučių metai, 1985; Kaip užsiauginti baimę, 1989) žadėjo naują moterišką diskursą lietuvių prozoje. Tačiau vėliau pasirodžiusiuose Ivanauskaitės romanuose (Pragaro sodai, 1992; Ragana ir lietus, 1993; Agnijos magija, 1995; Sapnų nublokšti, 2000) gana tiesmukai formuluojama XX a. pab. jaunuolio pasaulėjauta ir problemos. Šiuose romanuose siekiama pritraukti ir šokiruoti skaitytoją, bet ne kurti estetišką, autentišką prozos tekstą. Romano "Ragana ir lietus" struktūra bene geriausiai atspindi Ivanauskaitės prozos prieštaringumus.
Mokytoja Anelė Birmantienė publikacijoje Žodis Sigito Gedos poezijoje aptaria Sigito Gedos eilėraščių rinkinį "Jotvingių mišios" vienu aspektu: pirmykščio, "nenualinto" žodžio paieška ir su ja susijusios negalės. Žodis Sigito Gedos poezijoje skleidžiasi kaip simbolis, gimdydamas per kančias naują poezijos gyvybę. Tokios poezijos skaitymas prilygsta kūrybai.
Eugenijus Žmuida. Du Aido Marčėno eilėraščiai. Straipsnio autorius aptaria du šiuolaikinio poeto eilėraščius "Diena" ir "Pavasario vėjas". Pirmajame išryškina opoziciją tarp gyvenimo (dienos) fragmentiškumo (šukių) ir meno tolydumo, gebėjimo atspindėti vientisą būtį. Antrajame ( "Pavasario vėjas") interpretatorius įžvelgia duonos dvasios išaukštinimą: poetas sukviečia žmones, žvėris, paukščius, dvasias prie bendro stalo, kur visi rituališkai dalinasi duonos kūnu. Taip prisimenami ypač seni laikai ir visų gyvybių bendras pagrindas - gamta. Gamtos ir žmogaus suokalbio rezultatas yra duona - civilizacijos pradžia ir simbolis.
Šių metų birželio 10 dieną gražų 80 metų jubiliejų švenčia Šiaulių universiteto Lietuvių kalbos katedros profesorius Vytautas Sirtautas. Šia proga spausdinamas tos pačios katedros docentės Giedrės Čepaitienės parengas interviu.
Mokytojos Aurelija Lesauskienė, Daiva Mickevičienė ir Henrika Prosniakova dalijasi patirtimi pateikdamos Lietuvių kalbos teminį-kalendorinį planą XI klasei. Šis planas sudarytas remiantis "Valstybinės kalbos nelietuvių mokykloms bendrąja programa" bei "Išsilavinimo standartais". Autorės suvokdamos pagrindinį valstybinės kalbos mokymo(si) bendrojo lavinimo mokykloje tikslą - iš(si)ugdyti gebėjimų bendrauti lietuvių kalba uždavinius bei vertybines nuostatas: gebėti gauti apdoroti ir suteikti įvairaus pobūdžio informaciją; pažinti Lietuvos kultūrą, istoriją, literatūrą, mokslo ir meno vertybes, pažinti kalbą kaip tautos kultūros išraišką, ugdyti(s) kalbos jausmą, išmanyti kalbos sistemos pagrindus, išmokti taisyklingos tarties, rašybos ir skyrybos, plane ugdymo turinį suskaido į tris dalis: komunikacinės, socialinės kultūrinės (literatūrinio ugdymo) ir lingvistinės (rašybos ir skyrybos įgūdžių tobulinimo) kompetencijos ugdymą(si).
Vilma Leonavičienė. Teksto kategorijų samprata ir mokymas. Analizuojant teksto struktūrą svarbi teksto rišlumo kategorija, padedanti išskirti teksto dalis ir nustatyti tų dalių siejimo priemones. Svarbios pavadinimo, kaip teksto rišlumo komponento, funkcijos. Šio straipsnio tislas - aptarti, kaip mokiniai galėtų būti mokomi nustatyti teksto turinį, pagrindinę mintį, struktūrą, komunikacinę intenciją.
Raminta Gamziukaitė. Hermannas Hesse - pasaulėjautos raida ir jos atspindys kūryboje. Pirmame ciklo apie Hermano Hesse'ės pasaulėjautos bei kūrybos raidą straipsnyje aptariami du rašytojo kelio etapai. Nurodomi pagrindiniai Hesses'ės asmenybės tapsmą lėmę veiksniai - pietizmas, senovės kinų filosofija, J. Burckhardo istorijos koncepcija. Minimi ir kiti dvasiniai autoritetai - Ibsenas, Dostojevskis, Nietzsche. Ankstyvasis kūrybos periodas sąlygiškai vadinamas romantiniu, nes romantinės tendencijos akivaizdžios tiek lyrikoje, tiek prozos veikaluose. Du pasikartojantys ankstyvosios prozos motyvai - klajūno ir menininko - labiausiai suartina šią prozą su romantikų kūriniais. Aptariamos klajūno motyvo variacijos romane "Peteris Kamencindas" ir apysakoje "Knulpas". Romane "Peteris Kamencindas" klajūno motyvas suartėja su menininko tema, kuri toliau plėtojama artistiniame romane "Gertrūda". Dailininko santuokos žlugimą vaizduoja kitas artistinis romanas "Roshalde". Pasakojimas grindžiamas autentišku rašytojo patyrimu, tačiau juo neapsiriboja. "Roshalde" užbaigia romantinį kūrybos periodą. Naujas kūrybos laikotarpis , vadinamas pereinamuoju, sietinas su apmąstymais apie karą, asmenybės atsakomybę, o taip pat su Hesses'ės dvasine krize. Pagrindinės pereinamojo laikotarpio idėjos ryškiausiai atsispindi romane "Demianas". Romanas turi paantraštę "Jaunystės istorija", suteikiančią pasakojimui apibendrinantį pobūdį - pasakotojo - personažo Emilio Sinclairio patyrimas nėra vien tik individualus, tai visos prieškario jaunų intelektualų kartos patyrimas, nestokojantis prieštaravimų bei mistinių nuotaikų. Pagrindinė tema - Sinclairio iniciacija, prasidedanti psichoanalitiniu požiūriu svarbiu išsilaisvinimu iš tėvo autoriteto. Iš vaikystės į suaugusiųjų pasaulį herojų veda mįslingas ir mistiškas Demianas, išpažįstantis dievo Abrakso kultą. Romane parodoma, kaip sudūžta su karu susijusios iliuzijos, nes trokštamo atsinaujinimo karas neatnešė. Šio pasakojimo pasaulėžiūriniai pamatai - tai Nietzsches idėjos, Freudo ir Jungo psichoanalitinis mokymas, Schelerio filosofija. Pasakojimo stiliaus požiūriu "Demianas" - novatoriškas kūrinys. Baigiant "Roshalde" tęsęs Kellerio, Stormo, Fontanes tradiciją, "Demiane" Hesse pasuka eksperimentų keliu, ieškodamas adekvačios formos kriziniams epochos simptomams perteikti.
Alina Krinickienė. Renesansiškoji etinė K. Donelaičio "Metų" koncepcija. Kristijono Donelaičio kūryba - etninės lietuvių renesanso krypties, iškilusios ir vaisingiausiai plėtotos Mažojoje Lietuvoje, ieškojimų bei atradimų kvintesencija. "Metų" didaktikos pamatą sudaro tipiškai renesansiška moralės ir dorovės traktuotė, paremta gyvenimo kaip egzistencinio gėrio samprata. Poemos etikoje išryškėja tarsi trys sferos, išsidėsčiusios apie jų viduryje stovintį žmogų: gamta, visuomenė (socialinė sfera), dievybė.
Aušra Lukšaitė-Lapinskienė. Namai Kazio Bradūno poezijoje. K. Bradūno namai - tai tradicinė lietuvio valstiečio sodyba, kurią gaubia protėvių dvasia, kur kiekvienas kasdienybės daiktas įgauna sakralumo ir tampa namų dalimi. Gyvenimas (ir mirtis) namuose įprasmina žmogaus būtį. K. Bradūno namų erdvė nėra uždara. Poeto namai - tai žemės minimodelis, sakrali erdvė, susijusi su mitologine ir istorine praeitimi.
Dalia Dilytė. Šmaikštusis Marcialis. Straipsnyje pateikiama Marcialio epigramų interpretacija, aptariami epigramų poetikos dalykai.
Atsakydama į Irenos Janutienės klausimus mokytoja ekspertė Nijolė Klimantavičienė kalba apie dabarties mokytojo lituanisto sampratą, ši\ek tiek praskleidžia savo pedagoginę biografiją, atsargiai vertina kai kuriuos švietimo reformos momentus ir t. t.
Ramintos Gamziukaitės antroje straipsnių ciklo dalyje apie H. Hesse'ės pasaulėjautos raidą ir jos atspindį kūryboje aptariamas romanu "Demianas" pradėtas naujas etapas, susijęs tiek su visos tuometinės kartos, tiek su paties rašytojo skausmingai išgyvenama krize. Epochos pabaigos nuotaikos atsispindėjo to meto filosofijoje, literatūroje, mene. Po Antrojo pasaulinio karo parašytus Hesse'ės kūrinius - novelę "Kleinas ir Vagneris", apysaką "Paskutinė Klingsoro vasara" - padeda suprasti jo eseistiniai veikalai - "Zaratustros sugrįžimas", ciklas apie Dostojevskį, pavadintas "Žvilgsnis į chaosą". Nusigręžimą nuo klasikinio humanizmo, atsivėrimą dabartyje viešpataujančiam chaosui Hesse apibūdina terminu "karamazoviškumas". Destruktyvios nuopuolio epochos dvasios vaizdavimas suartina Hesse'ę su ekspresionistais. Tą epochos dvasią išreiškia apysakos "Paskutinė Klingsoro vasara" protagonistas, tampantis epochos auka, nes tai pavargęs "apokaliptinis žmogus", trokštantis numirti, ir destruktyvus kūrėjas. Novelė "Kleinas ir Vagneris" yra tarsi psichoanalizės teiginio apie žmogaus prigimties dualizmą iliustracija. Čia, kaip vėliau romane "Stepių vilkas", Hesse žvelgia į individo vidinį chaosą nerasdamas būdų jį įveikti. Kaip atsvara chaosui sukuriama indiškoji legenda "Sidharta", kur meditacija bei kontempliacija padeda pasiekti harmoningą būseną. Akivaizdu, kad su tikru ar įsivaizduojamu Vakarų Europos saulėlydžiu susijusį chaosą mėgina įveikti pasitelkdamas senovės kinų bei indų filosofiją ir kultūrą.
Audronė Kudulytė-Kairienė. Žvaigždėto dangaus mitai. Mįslingas dangaus skliautas visada traukė žmogaus žvilgsnį. Tolimaisiais šviesuliais jau domėjosi senovės Babilonijos, Egipto, Graikijos gyventojai. Paslaptingų žvaigždžių spindesys traukė ne vien astronomų dėmesį. Žvaigždėmis domėjosi ir paprasti žmonės. Norėdami geriau orientuotis pagal nakties dangų, jie ėmė jungti ryškiau spindinčias žvaigždes linijomis. Žvaigždžių kontūrų formos bei figūros jiems dažnai primindavo mitinius veikėjus, kurių vardais ir būdavo pavadinami žvaigždynai. Daugelis tokių pavadinimų išliko iki mūsų dienų, tačiau ne kiekvienam šiuolaikiniam žmogui žinomi danguje įamžinti graikų mitai bei padavimai.
Leonora Ramanauskienė, Gitana Vėterienė dalindamosi patirtimi pateikia Lietuvių kalbos teminį planą XI klasei.
Lionės Lapinskienės straipsnyje Ramūnui Bytautui - 115 metų paliečiamas vienas kitas lietuvių filosofo, rašiusio ir kalbos klausimais, biografijos faktas, glaustai aptariami darbai, išsibarstę XX a. pirmame antrame dešimtmetyje ėjusių leidinių puslapiuose.
Vidas Kavaliauskas. Priešpaskutinio skiemens taisyklės taikymo galimybės mokant veiksmažodžių kirčiavimo. Straipsnyje kalbama apie pagrindinės praktinės - priešpaskutinio skiemens - lietuvių kalbos kirčiavimo taisyklės taikymo galimybes mokant moksleivius veiksmažodžių kirčiavimo. Siūloma didesnį dėmesį kreipti į veiksmažodžių šaknų fonetinę charakteristiką. Straipsnio I dalyje aptariami nesudėtingi priešpaskutinio skiemens taisyklės taikymo atvejai (siūloma skirti 4 veiksmažodžių grupes pagal jų priešpaskutinio skiemens fonetinę struktūrą). Svarstomos veiksmažodžių kirčiavimo mokymo problemos. Pateikiama daug pavyzdžių kirčiavimo pratyboms mokykloje. Straipsnis skirtas lietuvių kalbos mokytojams, dėstantiems sisteminį kirčiavimo kursą 9-10 klasėse.
Raminta Gamziukaitė. Hermannas Hesse - pasaulėjautos raida ir jos atspindys kūryboje. H. Hesse'ės ankstyvąją kūrybą nuo vėlyvosios skiria krizinis pereinamasis laikotarpis, kurį užbaigia romanas "Stepių vilkas". Pagrindinė kūrinio problematika koncentruojasi ties nutolusio nuo visuomenės, metaforiškai į žmogų ir vilką suskaidyto protagonisto Hario Halerio asmenybe. Romane pavaizduotas individuacijos procesas turi padėti "stepių vilkui" įveikti dvilypumą bei integruotis į visuomenę, tačiau tikslas lieka nepasiektas, sustojama pusiaukelėje. Apie naujai susiformavusį rašytojo požiūrį į būties poliariškumą rašoma autobiografinėje apysakoje "Kurortininkas": nuo šiol Hesse nesieks įveikti būties dualizmo, tik ieškos kūrybinės manieros, labiausiai tinkančios bipoliariškumui išreikšti; jo kūriniuose turės skambėti dvibalsė gyvenimo melodija. Tuos skiekius rašytojas įgyvendina romane "Narcizas ir Auksaburnis", kur svarbi dvasinio ir juslinio pradų antinomija bei parodomi du kontrastingi psichologiniai tipai, negalintys susijungti į harmoningą visumą. Siūlomas iliuzinis priešybių sutaikymas alegoriniame Pramotės paveiksle, tačiau būties poliariškumo problema lieka, ji bus aktuali ir paskutiniame H. Hesse'ės romane "Stiklo karoliukų žaidimas".
Daiva Briedienė, Ilona Filipenkovaitė. Gyvenimo džiaugsmo dainius. Publikacijoje mozaikiškai paliečiami kai kurie Hermanno Hesse'ės dvasinį ir kūrybinį pasaulį formavę faktoriai, atskleidžiama jo aistra muzikai, tapybai, kalboms, sodui. Pabaigoje pateikiama metodinių rekomendacijų, kaip galėtų būti dėstoma H. Hesse'ės kūryba mokykloje.
Regina Jonušienė, Rita Leleivienė. Lietuvių kalbos ir anglų kalbos pamoka X klasėje. XVIII a. švietėjai išaukštino žmogaus protą ir jo natūralią prigimtį. D. Defo Robinzonas Kruzas sugebėjo išsaugoti žmogiškumą ir sukurti natūralias gyvenimo sąlygas negyvenamoje saloje. V. Goldingo tikslas - pasekti blogio ištakas žmogaus prigimtyje, gilintis į žmogaus būties problemas. Rašytojas teigė, kad žmoguje prabunda žvėris, o kartu kėlė klausimą, kaip išlikti masinio susinaikinimo akivaizdoje.
Jūratė Slavinienė. Adomo Mickevičiaus "Vėlinės" devintoje klasėje. Rašinio autorė dalijasi patirtimi, kaip ji su devintokais analizuoja gerai žinomą A. Mickevičiaus kūrinį "Vėlinės".
Dalia Dilytė. Lotyniški žaidimai. Straipsnyje pateikiami sąmojingi tekstai ir žaidimai, galintys mokiniams padėti įsiminti gramatikos taisykles ir parodyti, kad lotynų kalba nėra toks rūstus dalykas, kaip vaizduojama.
Vido Kavaliausko straipsnyje kalbama apie pagrindinės praktinės - priešpaskutinio skiemens - lietuvių kalbos kirčiavimo taisyklės taikymo galimybes mokant moksleivius veiksmažodžių kirčiavimo. Siūloma didesnį dėmesį kreipti į veiksmažodžių šaknų fonetinę charakteristiką. Straipsnio II dalyje aptariami sudėtingesni priešpaskutinio skiemens taisyklės taikymo atvejai (siūloma skirti 2 veiksmažodžių grupes pagal jų priešpaskutinio skiemens fonetinę struktūrą). Svarstoma, kaip taikyti praktinę priešpaskutinio skiemens taisyklę mokant veiksmažodžio bendračių ir veiksmažodžio išvestinių formų kirčiavimo. Analizuojamos kitos veiksmažodžių kirčiavimo mokymo problemos. Pateikiama daug pavyzdžių kirčiavimo pratyboms mokykloje. Straipsnis skirtas lietuvių kalbos mokytojams, dėstantiems sisteminį kirčiavimo kursą 9-10 klasėse.
SS dalinių, sudarytų iš užimtų Rytų kraštų gyventojų, steigimui tarp kitų griežtai priešinosi ir Vyriausiosios reicho saugumo valdybos (RSHA) viršininkas SS obergrupenfiureris Ernstas Kaltenbruneris, RSHA III valdybos viršininkas SS obergrupenfiureris Ottas Ohlendorfas, SS ir policijos vadas Liubline SS grupenfiureris Odilas Globocnikas, Rytų Prūsijos gauleiteris ir Ukrainos reichskomisaras Erichas Kochas ir kiti. H. Himmleris teigė, kad tai – laikina politika, kurią vykdyti verčia sunki Trečiojo reicho padėtis bei savų karinių rezervų stoka. „Europoje, – aiškino jis savo pavaldiniams, – yra vietos tiktai vienai suvereniai valstybei – Vokietijai. Europoje yra tik viena SS – tai yra germanų SS, kuriai vadovauja SS reichsfiureris“.
Kad Ostlando reicho komisariatas buvo dirbtinis, nevisiškai vykęs administracinis darinys, suprato ir patys aukščiausi vokiečių pareigūnai. 1942–1943 metais buvo numatyta Reicho užimtų Rytų sričių ministerijos (ne daugiau kaip 290 etatų ir dar 60 – techninė valdyba), kartu ir Ostlando reicho komisariato reorganizacija . A. Rosenbergas 1942 metų gegužės 8 dieną A. Hitleriui pasiūlė Ostlandą iš reicho komisariato pertvarkyti į reicho protektoratą, nes tikėjosi vietos gyventojus paskatinti aktyviau remti karą. A. Hitleris tą pasiūlymą atmetė.
1943 metų vasario pradžioje reicho ministras užimtoms Rytų sritims NSDAP reichsleiteris A. Rosenbergas pakartotinai išdėstė savo idėją dėl Ostlando A. Hitleriui. Ją parėmė vermachto vadovybė ir Berlyno politikos veikėjai. Idėjos esmė ta, kad A. Rosenbergas pasiūlė panaikinti Ostlando reicho komisariatą ir Lietuvoje, Latvijoje bei Estijoje sudaryti savo vyriausybes ir administracijas. Baltarusija liktų tiesiogiai pavaldi Reicho užimtų Rytų sričių ministerijai. Pralaimėjimo prie Stalingrado ir nesėkmių Kaukaze paveiktas, A. Hitleris neatmetė reicho ministro pasiūlymų ir pavedė jam sukonkretinti projektą. Tuo metu reicho kancleris buvo pasirengęs aprobuoti ribotą Baltijos kraštų autonomiją ir ribotą politinį bendradarbiavimą. Tam, kad, kad tokia nuomonė susidarytų, įtakos turėjo ir kritiškas SS vadovybės nusistatymas vietos gyventojų atžvilgiu, Rytuose vykdoma politika. Galų gale 1943 metų pavasarį A. Hitleris sutiko ši\ek tiek modifikuoti Rytų politiką. Svarbiausias „naujojo kurso“ niuansas buvo tas, kad fiureris sutiko Lietuvoje ir Ukrainoje formuoti SS prižiūrimus nacionalinius karinius dalinius, o Latvijoje ir Estijoje juos smarkiai padidinti. A. Hitleris pereinamuoju laikotarpiu buvo pasiruošęs pritarti dalinei Pabaltijo respublikų autonomijai (be karinių reikalų, be geležinkelio, komunikacijos, pašto, muitų ir nacionalinės valiutos) su reicho rezidentais, surengti privatizavimo akciją ir maisto normą prilyginti reicho normai. Tačiau 1943 metų vasarą A. Hitlerio pozicija šiuo klausimu vėl tapo bekompromisė. Galutinai Ostlando reicho komisariatas buvo panaikintas 1944 metų lapkričio 10 dieną.
Lietuvai, Latvijai bei Estijai rusų bolševizmas buvo daug pavojingesnis negu vokiečių nacionalsocializmas. Vienintelis mūsų priešas tuo metu buvo sovietų barbariškumas, būdingas žmogaus teisių niekintojams ir žiauriems mūsų tautos naikintojams. Todėl Baltijos šalių nacionaliniai rezistenciniai judėjimai pabandė suderinti bendrus veiksmus bei politiką vykstančio karo metu. 1944 metais sausio 8–9 dienomis Rygoje įvyko Baltijos šalių rezistencijos atstovų konferencija, kurioje buvo nuspręsta bendrai gintis nuo sovietų invazijos, stengtis, kad baltų ginkluotosios pajėgos nebūtų pavaldžios SS vadovybei ir t.t. Tačiau latviams ir estams nutarus tęsti kovą su  bolševikais vokiečių kariuomenės sudėtyje, bendradarbiavimas nutrūko.
1944 metų kovo 15 dieną buvo įsteigta vadinamoji „Nikelio tarnyba“. Jai vadovavo HJ-hauptbanfiureris Zigfridas Nickelis. Tarnyba atliko ryšininkės tarp Vokietijos jaunimo organizacijos „Hitlerjugend“ vadovybės ir Ostlando reichskomisariato vaidmenį, jos pagrindinė užduotis buvo Baltijos šalyse pradėti 15–20 metų amžiaus vietos jaunimo verbavimo akciją, tačiau ji turėjo menką pasisekimą, nors iki rugsėjo 20 dienos šiai tarnybai pasisekė užverbuoti 1 012 lietuvių jaunuolių, „SS pagalbininkų“ („SS-Helfer“).
1944 metų balandžio 18 dieną Vokietijos Vyriausiosios ginkluotųjų pajėgų vadovybės būstinėje įvyko pasitarimas, kuriame buvo aptarta savanorių iš Lietuvos, Latvijos ir Estijos teisinė padėtis. Diskutuojant klausimu, koks yra skirtumas traktuojant trijų generalinių sričių savanorius, buvo konstatuota, kad viena yra estai ir latviai, kita – lietuviai. Estai ir latviai buvo pripažinti visiškai lygiateisiais, palyginti su vokiečių kariais, tuo tarpu lietuvių savanoriai tokiais nebuvo pripažinti.
1944 metais Mauthauseno–Guseno koncentracijos stovykloje tarp sovietinių kalinių buvo pradėta atskirai registruoti lietuvius, latvius bei estus. Naudojant agitacinio presingą, Baltijos šalių kaliniams buvo žadama laisvė, jeigu jie sutiks stoti savanoriais į karinius junginius Rytų fronte. Kiek jų tuo metu buvo užregistruota, nėra žinoma, tačiau 1945 metų balandžio mėn. stovykloje buvo 238 latviai, 17 lietuvių ir 5 estai.
Nepaisant to, kad 1944 metų birželio 23 dieną Pabaltijo kraštai tapo karo operacinės veiklos sfera ir vermachto daliniai užėmė „panteros liniją“ Estijos ir Latvijos pasienyje, Ostlando reichskomisariato valdžia liko. 1944 metų liepos mėn. H. Himmleris nusprendė leisti steigti savarankiškas lietuvių, latvių bei estų karines formuotes. Parinkti bei apmokyti šiems daliniams skirtus žmones buvo pavesta žvalgybos organizacijai „Waffen-SS Jagdverband“. Rudenį armijų grupės „Šiaurė“ vadas generolas feldmaršalas Ferdinandas Šiorneris (Schorner) gavo didelius įgaliojimus vadovauti vokiečių įstaigoms bei institucijoms. 1945 metų sausio 25 dieną apsupti vokiečių kariniai daliniai buvo sujungti į armijų grupę „Kurliandija“, kuriai paeiliui vadovavo generolai pulkininkai Heinrichas von Vitinhofas (Heinrich Gottfried von Vietinghoff-Scheel), dr. Lotaras Rendulikas (Lothar Rendulic) ir Karlas Hilpertas (Karl Hilpert). Paskutinėje karo fazėje – 1945 metų vasario mėn. – Kurliandijoje A. Hitleris įvedė karinį valdymą, karinės vadovybės priešakyje buvo įgaliotasis SS grupenfiureris teisės daktaras Vilhelmas Behrendsas kartu su SS reichsfiureriu įgaliotiniu šioje teritorijoje. Kariniu požiūriu jis buvo pavaldus armijų grupei „Kurliandija“, o politiškai – H. Himmleriui.
Artėjant karui į pabaigą, 1945 metų pradžioje vokiečiai iš latvių ir estų pabėgėlių Vokietijoje buvo sudarę latvių ir estų politinius tautinius komitetus. Pagal vokiečių sumanymą šie komitetai turėjo suvaidinti šių tautų atstovybių vaidmenį ir padėti vokiečiams įtraukti į Vermachtą Vokietijoje atsidūrusius latvių ir estų pabėgėlius. Netrukus komitetai paskelbė savotišką savo tautiečių Vokietijoje „mobilizaciją“ į SS legionus, kurių buvo tik likučiai.
Pirmasis, kuriam kilo mintis, kad Pabaltijo kraštų gyventojai galėtų atlikti ir karo aviacijos personalo užduotis, buvo Luftwaffe vadovybės „Ost“ štabo karininkas oberleitenantas Holtersas (Holters). 1943 metų pabaigoje Luftwaffe 1-ajame oro laivyne buvo įsteigta „Pagalbinė naktinė šturmo grupė „Ostland“ (Erganzungsnachts-schlachgruppe Ostland), į kurios sudėtį įėjo 11-asis naktinis šturmo aviacijos divizionas (NSGr.11), sudarytas  Johvi 1943 metų spalio 18 dieną iš estų savanorių, ir 12-asis lietuvių naktinis šturmo aviacijos divizionas (NSGr.12) , įsteigtas 1944 metų gegužės 14 dieną Liepojoje. Abu divizionai buvo apginkluoti pasenusiais įvairių tipų lėktuvais, pritaikytais bombarduoti naktį: Bucker Bu-131, Go-145, He-50, He-46, Ar-66 bei trofėjiniais olandų biplanais C.Vm/26 ir C.Vm/33. Į vadinamąjį Latvijos aviacijos legioną dar įėjo Flak-Abteilung 385. 1944 metų spalio 17 dieną abu divizionai buvo išformuoti, o jų personalas buvo paskirstytas po kitus Luftwaffe dalinius.
Be šių dalinių, apie 6 000 Latvijos ir Estijos vaikinų buvo pašaukti kaip Luftwaffe-Helfers, Oro pajėgų atsarginiai, ir išsiųsti į Vokietiją. Daugiausia jų tarnavo techniniuose arba administraciniuose postuose, tačiau kai kurie pateko į zenitinės artilerijos dalinius. Jie vilkėjo Hitlerjugend uniformas su nacionalinėmis spalvomis išdažytais ženklais ant rankovių.
LIETUVA
Lietuviai buvo pirmieji, kurie palaikė žygiuojantį į Rytus vokiečių Vermachtą. 1941 metų birželio 23 dieną sudaryta Lietuvos laikinoji vyriausybė (LLV) išsprendė daug organizacinių uždavinių, kurių neįgyvendinus vokiečių vermachto žygis per Lietuvą būtų buvęs žymiai sunkesnis. Siekdami švelninti santykius su vokiečiais ir gauti iš jų ekonominių bei politinių nuolaidų ir privilegijų, lietuviai siūlėsi suorganizuoti lietuvių tautinį korpusą, kuris dalyvautų bendrame žygyje prieš sovietus, juolab kad vienintelis A. Hitlerio šansas laimėti karą Rytuose buvo sąjunga su milijonais potencialių stalininio režimo priešininkų. Tačiau vokiečiai lietuvių pasiūlymą atmetė ir patarė steigti vokiečiams pavaldžius ir ištikimus policijos batalionus. Jokių tvirtesnių vokiečių įsipareigojimų dėl Lietuvos nepriklausomybės atkūrimo ar pripažinimo nebuvo gauta. Tačiau šiokios tokios vilties būta.
LLV, neturėdama kitos išeities, nusprendė įkurti lietuvių policijos padalinius, juos apginkluoti ir laikyti krašto vidaus saugumui garantuoti. Prielaida, kad lietuviai įsitrauks į kovą už Vokietijos ateitį, buvo griežtai atmesta. Buvo išsamiai ir nedviprasmiškai garantuota, kad derinimas ir bendradarbiavimas su Vokietija kovojant su bendru priešu – Sovietų Sąjunga yra tik priemonė. Vėliau lietuvių kariniai ir politikos veikėjai šiuos policijos batalionus vertino kaip savo pradines karines pajėgas, kurias reikia išlaikyti net griežto vokiečių valdymo sąlygomis ir išsaugoti ateičiai, kovai dėl nepriklausomybės. Vokietijos kariuomenės vadovybei buvo išaiškinti tuomečiai šių policijos batalionų uždaviniai ir tikslai, todėl juos kurti buvo leista. Svarbiausi uždaviniai buvo saugoti strateginius tiltus, geležinkelio linijas, miškuose gaudyti likusius sovietinės kariuomenės karius, kovoti su siautėjančiais plėšikais, o svarbiausia – garantuoti saugų ir ramų lietuvių ūkininkų gyvenimą. Šiems tikslams Vokietijos kariuomenės vadovybė pritarė. Be to, prie svarbių uždavinių buvo priskirtas vokiečių pareigūnų saugumo laidavimas, nes pagal pačioje karo pradžioje Vokietijos kariuomenės išleistus įsakymus už vieną nušautą vokietį buvo sušaudoma 100 vietos gyventojų (lietuvių) ir 500 žydų.
Vokiečiams likvidavus Lietuvos laikinąją vyriausybę, teko, neatsisakant ginti savo teisių ir tautos garbės, stengtis lojaliai prisiderinti prie naujosios padėties. Buvo įsteigtos centrinės savivaldos įstaigos, vadinamosios vadybos, kurioms vadovavo generaliniai tarėjai lietuviai.
Vokiečių okupacijos metais lietuvių karinių policijos formuočių komplektavimas vyko vadovaujantis savanoriškumo principu: vieni norėjo išvengti sunkaus fizinio darbo Trečiojo reicho karinėse gamyklose, kiti troško naudos, privilegijų ar šlovės, trečius taip elgtis skatino įsitikinimai. Didelės svarbos turėjo ir tai, kad lietuviai, stoję į policijos dalinius, arba jų šeimos nariai atgaudavo sovietų nacionalizuotą nuosavybę. Pradiniame karo etape nemažas akstinas stoti savanoriu į policijos batalioną buvo materialiai naudinga. Eilinis vedęs policininkas, kurio dalinys buvo dislokuotas už Lietuvos ribų, pafrontės ruože, 1941 metais gaudavo 465 rb per mėnesį atlyginimą, kuopos viršila – 960 rb, leitenantas – 1170 rb, kapitonas – 1630 rb. Policininkai buvo aprūpinami maistu ir drabužiais, todėl beveik visą algą palikdavo šeimoms, kurios, be to, dar naudojosi įvairiomis privilegijomis: už korteles be eilės pirkdavo maistą, nemokėjo už butą, buvo aprūpinamos kuru ir kt. Tačiau neapsieita ir be šio principo pažeidimų.
Tenka pabrėžti, kad atkurtos lietuvių policijos bei įsteigtų policijos batalionų padėtis buvo palankesnė už kitų kraštų vietinių policijų. Karo metais vietinės nacionalinės policijos struktūros funkcionavo daugelyje vokiečių okupuotų kraštų. Pavyzdžiui, Lenkijos teritorijoje įsteigtame administraciniame darinyje „Generalinė gubernija“ veikė iš vietos gyventojų lenkų sudaryta policija, tačiau jinai buvo vadinama ne lenkų, o „granatowa“ policija (pagal tamsiai mėlynos spalvos uniformas). Be to, jinai neturėjo centrinio vadovaujančio organo, o tik vietines vadovavimo struktūras. Keliems Lenkijoje įsteigtiems Schutzmannschafto batalionams vadovavo tiktai vokiečių policijos karininkai. Bohemijos ir Moravijos protektorate po sėkmingo pasikėsinimo į Vyriausiosios reicho saugumo valdybos viršininką SS obergrupenfiurerį Reinhardą Heydrichą čekų policija buvo išformuota, o jos likę nariai privalėjo nešioti raiščius su užrašu „Deutsche Polizei“, nes buvo tiesiogiai įtraukti į vokiečių policijos sudėtį. Ne ką geresnė padėtis buvo ir kituose kraštuose. Tuo tarpu atkurtoji lietuvių policija turėjo centrinį vadovaujantį organą – Policijos departamentą, kuriame atsakingas pareigas ėjo lietuviai. Lietuvių policijos batalionams vadovavo bei karininkų pareigas ėjo taip pat lietuviai. Batalionų karių uniformas puošė? nacionalinę priklausomybę žymintys skiriamieji ženklai.
Vokiečių valdymo metais savarankiškų lietuvių ginkluotųjų pajėgų nebuvo, todėl buvo leista sudaryti šias nuo vokiečių administracijos priklausomas lietuvių karines policijos formuotes: lietuvių savisaugos dalinius (1941 metais), statybos batalionus (1943 metais), Lietuvos vietinę rinktinę (1944 metais), Tėvynės apsaugos rinktinę (1944 metais). Keičiantis vokiečių karinei ir policijos vadovybei, keitėsi ir naujai steigiamų lietuviškų policijos padalinių pavadinimai. Tai daugiausia priklausė nuo to, koks buvo padalinio pagrindinis uždavinys, t. y. svarbiausioji funkcija. Šie mūsų policijos daliniai turėjo bendrą pavadinimą – savisaugos batalionai, bet pagal savo specifines funkcijas jie dar buvo vadinami Vilniaus ar Kauno atstatymo tarnybų batalionais, savisaugos – apsaugos batalionais, geležinkelių linijų ir tiltų apsaugos batalionais, fronto ir užfrontės batalionais, sargybų batalionais, statybos batalionais ir kitokios paskirties batalionais. Iš viso 1941–1944 metais lietuviai suformavo 26 policijos batalionus, reprezentacinę policijos kuopą, policijos kavalerijos eskadroną ir 6 statybos batalionus, be formuojamų, bet vėliau paleistų 301–310 serijos batalionų (estai suformavo 26 batalionus, o latviai – 51 batalioną). Nors lietuviai ir sužlugdė sumanymą, suformuoti vietinį SS legioną, tačiau jų sukurti policijos batalionai buvo panaudoti vokiečių interesams.
Už nacionalinių policijos formuočių sukūrimą Lietuvos generalinėje srityje buvo atsakingas tvarkos policijos vadas prie SS ir policijos vado majoras A. Engelis (vėliau – pulkininkas Wolfgangas Denicke ir pulkininkas leitenantas Walteris Musilis). Lietuvos generalinio komisaro nurodymu šalies teritorijoje buvo pradėtos steigti gyventojų registravimo įstaigos, pavaldžios vokiečių civilinei valdžiai. Rytų fronto vokiečių kariuomenės vadų pageidavimu bei sutikus vokiečių policijos Lietuvoje vadovybei jau 1941 metų rugsėjo mėnesį keli Vilniuje suformuoti lietuvių policijos batalionai gavo įsakymą išvykti į fronto priešakines linijas, įsitraukti į kovos veiksmus su užfrontėje veikiančiais sovietų partizanais, o kiti buvo skirti frontą aprūpinančių geležinkelio linijų ir tiltų apsaugai. Operatyvinėje srityje jie buvo pavaldūs vokiečių kariuomenės dalinio vadui, o aprūpinimo – vokiečių policijos vadovybei Lietuvoje.
Ar teisinga yra traktuoti Antrojo pasaulinio karo metais įsteigtus lietuvių policijos batalionus kaip pradines karines pajėgas? Manyčiau, kad ne. Kariuomenė – tai valstybės ginkluotos gynybos institucija – krašto apsaugos sistemos pagrindinė dalis, sauganti valstybės suverenitetą, jos teritorijos bei oro erdvės neliečiamybę, ginklu ginanti valstybę nuo agresijos ar kitokio ginkluoto užpuolimo. Nors suvereni Lietuvos valstybė dėl Sovietų Rusijos okupacijos, o po to Trečiojo reicho reokupacijos nebuvo išnykusi, bet suverenių valstybės institucijų veikla buvo laikinai sutrukdyta. Todėl apie jokios lietuvių kariuomenės atkūrimą, ypač žinant griežtą naujojo okupanto nuostatą šiuo klausimu, negalėjo būti nė kalbos. Tačiau policija yra teisėtvarką užtikrinantis vykdomasis valstybinės valdžios organas. Pagrindiniai policijos uždaviniai buvo nusikaltimų bei kitokių teisės pažeidimų prevencija, nusikaltimų atskleidimas ir tyrimas, viešosios tvarkos, visuomeninės rimties bei saugumo užtikrinimas, piliečių teisių, laisvių ir turto apsauga. Policija vykdė eismo saugumo priežiūrą, teikė neatidėliotiną ir kitokią socialinę pagalbą gyventojams bei vykdė kitas vokiečių okupantų primestas policijai nebūdingas funkcijas. Be to, vokiečių policijos vadas H. Himmleris 1944 metais visiems lietuvių batalionams oficialiai suteikė policijos vardą.
Vokietijos politinė bei karinė vadovybė nuo pat pirmų buvimo Lietuvoje dienų stengėsi pajungti visą ūkį bei gyventojų išteklius savo tikslams (panaudoti kare). Teko laviruoti taikant ir saldainio, ir botago principą. Pačioje karo pradžioje, kai buvo siekiama išsivaduoti iš sovietų okupacijos, Lietuvos gyventojai parodė daug draugiškumo ir geros valios, buvo pasiryžę bendradarbiauti su Vokietijos Vermachtu, todėl plačiausia savivalda Lietuvos generalinei sričiai buvo suteikta ne be pagrindo. Reicho ministras užimtoms Rytų sritims NSDAP reichsleiteris A. Rosenbergas, suprasdamas, kad vietos gyventojų savanoriškas ir kuo laisvesnės formos bendradarbiavimas su vokiečiais duos daugiau naudos, 1942 metų kovo 7 dieną paskelbė direktyvas dėl liberalesnio administracijos tvarkymo Lietuvoje, Latvijoje ir Estijoje ir dekretą dėl administracinės savivaldos įvedimo Ostlande. Kartu buvo įteisinta vietinė savivalda Baltijos šalyse.Vokiečių jau nebetenkino Lietuvoje įsteigti policijos batalionai. Jiems prireikė karinių dalinių.
Vokiečių civilinė, policijos bei karinė administracija dėjo daug pastangų, kad įsteigtų SS karinį dalinį Lietuvoje. Tačiau vokiečiai iš pat pradžių padarė šiurkščią taktinę klaidą – neužsitikrino Lietuvos savivaldos institucijų bei visuomenės paramos ir ėmėsi šį svarbų uždavinį įgyvendinti savo jėgomis. 1942 metais latviams ir estams su vokiečių pagalba pavyko suformuoti pirmuosius SS dalinius. Vokiečių politinės ir karinės administracijos atstovai lietuviams pavyzdžiu rodė latvius bei estus, kaip realiai galvojančius ir toli numatančius politikus, kuriems vokiečiai tikrai suteiksią nepriklausomybę. Lietuviams buvo „draugiškai“ patariama pagalvoti, apsispręsti ir sekti savo šiaurinių kaimynų pavyzdžiu. 1942 metų spalį Vokietijos užsienio reikalų ministro J. von Ribbentropo atstovas Ostlande dr. Adolfas Windeckeris lankėsi pas generolą Stasį Raštikį ir klausė, ar jis sutiktų organizuoti lietuvių legioną tais pačiais pagrindais kaip estai. Lietuvos generolas atsisakė. Tų pačių metų gruodžio 21 dieną Vyriausioji reicho saugumo valdyba įsakė atrinkti iš lietuvių ir latvių policijos batalionų mėlynakius bei blondinus. 2 tūkst. „rasės atžvilgiu tinkamų“ vyrų iš Lietuvos ir Latvijos turėjo būti po 10 išskirstyti į vokiečių SS policijos batalionų kuopas.
Pralaimėję kautynes prie Stalingrado, vokiečiai paskelbė totalinę visų išteklių, reikalingų karo reikmėms, mobilizaciją. Tai negalėjo aplenkti Pabaltijo, taip pat ir Lietuvos. Aukštesnysis SS ir policijos vadas Ostlande ir Šiaurės Rusijoje SS obergrupenfiureris ir policijos generolas F. Jeckelnas 1943 metų vasario 1 dieną įspėjo Lietuvos generalinį komisarą Adrianą Theodorą von Rentelną pasiruošti masiniam Lietuvos vyrų surašymui. Surašant vyrus turėjo būti panaudojami adresų biurai, maisto kortelių išdavimo registracijos knygos bei kiti šaltiniai.  Tačiau 1943 metų vasario 19 dieną Lietuvos generaliniai tarėjai atsisakė per vyrų surašymą padėti vokiečių valdžiai organizuoti lietuviškąją SS diviziją.
Vasario 21 dieną lietuvių visuomenės atstovai – vyskupas V. Brizgys, profesorius Juozas Ambrazevičius ir kiti – aplankė pirmąjį generalinį tarėją ir generalinį tarėją vidaus reikalams generolą Petrą Kubiliūną ir pareiškė jam savo neigiamą nuostatą dėl lietuviškosios SS divizijos kūrimo. Kitą dieną į Rygą dėl lietuviškosios SS divizijos steigimo iškviesti tarėjai perdavė aukštesniajam SS ir policijos vadui Ostlande ir Šiaurės Rusijoje SS obergrupenfiureriui ir policijos generolui F. Jeckelnui lietuvių visuomenės reikalavimą atkurti valstybingumą, kaip būtiną karinių dalinių organizavimo sąlygą. Bet, nepaisant to, po delegacijos grįžimo į Kauną, vasario 24 dieną, buvo pradėta 1919–1924 metais gimusių vyrų registracija į lietuvių SS legioną. Organizavimo darbai buvo pavesti darbo jėgos telkimo įstaigai Arbeitsamtui. Tą pačią dieną į lietuvių tautą su atsišaukimu kreipėsi Ostlando reichskomisaras H. Lohse ir pareikalavo atlyginti už paslaugas, kurias neva vokiečiai suteikė Lietuvai. Generaliniai tarėjai atsisakė pasirašyti atsišaukimą, raginantį Lietuvos vyrus stoti į SS diviziją. Vasario 27 dieną paskelbtame Lietuvos generalinio komisaro A. von Rentelno, Lietuvos vyriausiojo karo lauko komendanto generolo majoro Emilio Justo ir SS ir policijos vado Lietuvoje SS brigadefiurerio ir policijos generolo majoro Luciano Wysockio kreipimesi „Lietuviai, prie ginklo!“ sakoma: „Fiureris Adolfas Hitleris suteikė jums galimybę aktyviai dalyvauti Europos kare prieš bolševizmą. Todėl stokite į kuriamą „Lietuvių legioną“ ir savo karininkų vadovaujami kartu su kitomis Europos tautomis kovokite už savo kraštą“. Argumentuotai į politikų suskaldytą Lietuvos visuomenę 1943 metų kovo 6 dieną kreipėsi Lietuvos generalinės srities pirmasis generalinis tarėjas ir vidaus reikalų generalinis tarėjas generolas Petras Kubiliūnas: „Kas tik sveikas ir pajėgus, stokime į mūsų lietuvių legioną ir į vermachto dalinius <...> Juo greičiau ir geriau suorganizuosime savo lietuvių legioną, juo aktyviau pasirodysime kovoje prieš bolševikus, tuo daugiau laimėsime politiniu ir kitais atžvilgiais“.Remdamasis reicho ministro užimtoms Rytų sritims 1941 metų gruodžio 19 dienos potvarkiu dėl darbo prievolės įvedimo užimtose Rytų srityse, taip pat 1942 metų rugpjūčio 27 dienos potvarkiu, keičiančiu potvarkį dėl darbo prievolės įvedimo užimtose Rytų srityse, ir reicho komisaro Rytų kraštui 1943 metų sausio 25 dienos pirmuoju potvarkiu, nurodančiu vykdyti potvarkį dėl darbo prievolės įvedimo okupuotose Rytų srityse, reicho komisaro Rytų kraštui 1942 metų rugsėjo 9 dienos potvarkiu dėl generalinių tarėjų teisės leisti potvarkius generaliniam komisarui pritarus, Lietuvos generalinės srities pirmasis generalinis tarėjas ir generalinis tarėjas vidaus reikalams generolas Petras Kubiliūnas 1943 metų balandžio 6 dieną pasirašė potvarkį dėl 1919–1924 m. gimusių vyrų surašymo. Buvo aiškinama, kad numatyta vyrus mobilizuoti ne į vokiečių kariuomenės, o tik į pagalbinius karinius dalinius. Didžiulės vokiečių propagandinės pastangos, visokių privilegijų įstojusiems į SS legioną pažadai nedavė norimų rezultatų. „Pašauktųjų registracijos vykdymas dėl tam tikrų intelektualinių sluoksnių įtakos buvo neigiamai paveiktas. Atsakingieji asmenys tuo ne tik nusikalto prieš Europos tautų bendruomenę, bet ir prieš savo lietuvių tautos interesus<…>“, – savo vedamajame rašė dienraštis „Ateitis“.
Vykdant 1943 metais prievartinę lietuvių mobilizaciją į SS legioną, Kauno apygardos komisaras SA brigadefiureris Arnoldas Lentzenas Kauno apskrities policijos vadui ir apskrities viršininkui rašė, jog lietuvių policija nerodanti geros valios, kad kiekvienas policininkas privalo surasti ir atgabenti į kalėjimą po tris asmenis, neatvykusius į mobilizacijos komisijas. Laimė, kad aukštesnieji lietuvių policijos pareigūnai, kaip ir pats Policijos departamento direktorius Vytautas Reivytis, buvo sąmoningi, sąžiningi lietuviai, jautė laiko dvasią, gerai pažino aplinką, todėl kur galėdami ir kaip įmanydami gelbėjo bėdon įkliuvusius savo kolegas, per juos padėdavo gyventojams. Įvairiais būdais buvo stengiamasi nevykdyti daugelio vokiečių potvarkių ir įsakymų, bet kartu neerzinti reicho valdžios atstovų valsčiuose, apskrityse, Lietuvos generalinio komisaro įstaigoje Kaune. Viešas pasipriešinimas arba atsisakymas vykdyti vokiečių reikalavimus buvo motyvuojamas teisiniais argumentais.
Tai, kad nepasisekė įsteigti lietuviškojo SS legiono, buvo didelis politinis ir moralinis smūgis vokiečių prestižui, politikai ir propagandai. 1943 metų kovo 17 dieną spaudoje bei per radiją buvo paskelbtas oficialus vokiečių komunikatas, kad lietuvių SS legiono formavimas yra sustabdomas, nes lietuviai nesą verti tarnauti vokiečių SS daliniuose.
Lietuvos generalinės srities generalinio komisaro įstaigos atsakingi pareigūnai atliko išsamią priežasčių, dėl ko žlugo lietuvių mobilizacija, analizę. Berlynui pateiktame dokumente kaip pagrindinė priežastis nurodyta Lietuvos gyventojų ypatumai: lietuvių tautos charakteris, žemas kultūros ir civilizacijos lygis, Lietuvos valstybės ir jos valdančiųjų sluoksnių, inteligentijos priešiškumas. Buvo pripažinta ir dalis vokiečių kaltės: trumpas pasirengimo mobilizacijai terminas, nedidelės bausmės vermachto dezertyrams, vokiečių pažadų netesėjimas. Vokiečiai ignoravo tiek tarptautinės, tiek valstybinės teisės nuostatą, kad krašto gynimo ir valstybės karinių pajėgų mobilizaciją gali vykdyti tik tos valstybės suvereni valdžia per savo konstitucines institucijas.
Tačiau visa tai nereiškė, kad vokiečių kariuomenėje yra vyrų perteklius ir lietuvių jaunuoliams į ją pakliūti nėra jokių šansų. Vokiečiams labai rūpėjo palaužti lietuvių pasipriešinimą ir nugalėti jaunimo nepaklusnumą. Kai kurie SS vadovai Lietuvoje iš pradžių norėjo, pritaikius gąsdinimo bei teroro priemones, tiesiog paskelbti Lietuvos jaunimo į lietuviškąjį Waffen-SS dalinį, vadovaujamą vokiečio generolo, mobilizaciją. Tačiau mobilizacijos į legioną sėkmei užtikrinti generalinis komisaras A. von Rentelnas per pirmąjį generalinį tarėją P. Kubiliūną pareiškė pageidavimą gauti tam tikrų to garantijų, todėl taktikos sumetimais, siekiant geriau užmaskuoti mobilizacijos akciją, vokiečiai šio darbo didesnę dalį patikėjo lietuvių savivaldos organams. Savo ruožtu ir lietuvių visuomenės sluoksniuose, siekiant išvengti griežtesnių vokiečių valdžios veiksmų, buvo pradėta ieškoti kompromisų. Iniciatyvos ėmėsi pirmasis generalinis tarėjas P. Kubiliūnas. 1943 metų lapkričio 24 dieną įvyko visuomenės veikėjų antroji konferencija, kurioje nuspręsta, kad galima kurti tautinę kariuomenę, kuriai vadovautų lietuviai ir kuri gintų tik Lietuvą. Dabar vokiečiai šį pasiūlymą atmetė. Tada Vyriausiasis Lietuvos išlaisvinimo komitetas (toliau – VLIK’as), suvienijęs visas krašto politines jėgas ir partijas, paskelbė pareiškimą, kuriame buvo sakoma, kad vokiečių „skelbiama mobilizacija, priešinga mūsų tikslams ir tautos valiai, teisiškai yra Lietuvos piliečiams neprivaloma, pavartojimas mobilizacijai prievartos priemonių bus smurto aktas, prieštaraujantis tarptautinei teisei“.
Po to, kai nepavyko surinkti Lietuvos jaunimo į SS ir Vermachto dalinius, po įtemptų derybų vokiečiai leido patiems lietuviams telkti savo karinius dalinius. Tuo labiau kad gresiančio bolševikų pavojaus akivaizdoje tai buvo teisingiausia ir vienintelė išeitis – griebtis ginklo ir kovoti bei gintis. Neišvengiamai reikėjo tartis su vokiečiais, nes be jų sutikimo, neturint nei ginklų, nei kitų priemonių, kova su bolševikais nebūtų davus jokių vaisių. Lietuva tapo vienintele Europos šalimi, kur vokiečiai leido formuoti ginkluotąsias pajėgas ne SS legiono pavidalu. Lietuvos tautinės armijos organizavimą dar paskubino suaktyvėjusi bolševikinių partizanų veikla Šiaurės ir Rytų Lietuvoje. Kartu buvo stengtasi nepaklusti vokiečių mobilizacijoms ir išlaikyti lietuvių karinių formuočių pusėtiną savarankiškumą. 1944 metų vasario 1 dieną pirmasis generalinis tarėjas susitarė su SS ir policijos vadu Lietuvoje dėl 5 tūkstančių vyrų karinio dalinio organizavimo. Kovo 5 dieną šis kontingentas buvo padidintas iki 10 tūkstančių žmonių. Karinis dalinys buvo pavadintas Lietuvos vietine rinktine (Litauische Sonderverbände) (toliau – LVR). Buvo paskirtas rinktinės vadas, štabas ir 25 apskričių komendantai, atsakingi už rinktinės kuopų steigimą apskrityse. Į Vietinę rinktinę buvo registruojami puskarininkiai ir eiliniai, ne vyresni kaip 45 metų amžiaus, netarnavę kariuomenėje 18–25 metų jaunuoliai. Savanorių registravimas vyko vasario 21–kovo 1 dienomis. Vokiečiai nepaprastai nustebo, kad LVR steigimas vyksta sėkmingai. Į Kauną netgi atvyko aukštesnysis SS ir policijos vadas Ostlande SS obergrupenfiureris F. Jeckelnas. Per keletą dienų užsiregistravo 19 500 vyrų. Buvo nutarta organizuoti 13 batalionų, kuriuose būtų po 750 vyrų. Marijampolėje buvo įsteigta karo mokykla.
Vokiečiai, prisidengdami rinktine, nutarė kuo daugiau lietuvių jaunuolių paimti savo reikalams: leidę organizuoti Vietinę rinktinę, kurios veikimo plotas buvo tik Lietuvos teritorija, norėjo gauti lietuvių karių frontui savo kariuomenės retėjančioms gretoms papildyti. Buvo numatyta lietuvius paskirstyti palei visą Šiaurės frontą – nuo Narvos iki Minsko. Mobilizacijos štabas numatė į Šiaurės frontą pasiųsti 50 000 lietuvių, 18 000 vyrų paimti į naują lietuvių SS legioną, arti 30 000 priimti talkininkais į aviacijos dalinius ir 10 000 – į priešlėktuvinės gynybos dalinius. Šiaurės fronto vadas generolas feldmaršalas Valteris (Otto Moritz) Modelis (Walter Model) per Lietuvos karo komendantą generolą E. Justą pakvietė Vietinės rinktinės vadą generolą Povilą Plechavičių atvykti į savo būstinę. Vermachto atstovai pasitarime su Vietinės rinktinės vadu 1944 metų kovo 21– 23 dienomis pareikalavo 10 500 vyrų pasiųsti į užfrontės dalinius, lygiagrečiai suformuoti Lietuvos pirmąją diviziją, o vėliau antrąją, kurios veiktų šiaurės fronto sektoriuje. Tiesiogiai P. Plechavičius neatsisakė įvykdyti prašymo, tačiau atkreipė dėmesį į LVR materialinio ir techninio aprūpinimo sunkumus. Generolas P. Plechavičius gavo generolo feldmaršalo V. Modelio sutikimą lietuvius skirti vien tik į fronto ruožą, esantį į rytus nuo Lietuvos. Vietinės rinktinės vadas 1944 metų kovo 25 dieną įsakė apskričių viršininkams ir miestų burmistrams iki balandžio 12 dienos parengti kariuomenėje tarnavusių (gimusių 1915–1919 metais) ir netarnavusių (gimusių 1919–1924 metais) vyrų sąrašus. Vokiečių generalinis komisaras Lietuvoje balandžio 15–16 dienomis ultimatyviai pareikalavo paskelbti mobilizaciją. Balandžio 28 dieną buvo paskelbta mobilizacija. Per Kauno radiją į tautą kreipėsi generolas P. Plechavičius: „<…> Raudonoji armija visomis priemonėmis stengiasi vėl užgrobti tas sritis, kurios jau vieną kartą yra išgyvenusios siaubingą bolševikų viešpatavimą<...> Ši aplinkybė uždeda mums pareigą įsijungti į kovojančių prieš bolševizmą tautų eiles <...>, mes šioje likiminėj kovoj stosime petys į petį su didžiosios Vokietijos kariuomenės kariais ir kovosime lemtinę kovą dėl savo tautos, dėl savo tėvynės <...> Be to, šiandien būtina organizuoti fronto dalinius<...>“. Tačiau mobilizacija visiškai žlugo. Užsiregistravo 3–5 procentai šaukiamojo amžiaus vyrų.
Ostlando reichskomisaro nurodymu buvo ketinama 1944 metų gegužės 16 dieną Lietuvoje skelbti mobilizaciją. Gegužės pradžioje vokiečiai pabandė perimti Lietuvos vietinės rinktinės batalionus savo žinion ir perrengti juos SS uniforma. Vietinės rinktinės štabas atsisakė vykdyti vokiečių įsakymą ir išsiuntinėjo įsakymą klausyti tik savo štabo nurodymų. Gegužės 15 dieną rinktinės štabą vokiečiai suėmė, o batalionus ėmė nuginkluoti. Iš 12 tūkstančių karių daugelis su ginklais pabėgo, apie 100 kareivių buvo sušaudyta, apie 3 500 – suimta, aprengta vokiečių karo aviacijos uniforma ir su stipria sargyba išvežta į Vokietiją dirbti aerodromuose. Dėl Vietinės rinktinės vado ir jo štabo karininkų suėmimo bei rinktinės nuginklavimo Lietuvos generalinis komisaras dr. A. von Rentelnas atsisakė išleisti potvarkį, skelbiantį gegužės 16 dieną mobilizaciją, ir dėl to iš Rygos ir Berlyno susilaukė didelių priekaištų. Ostlando reichskomisaras H. Lohse priekaištavo aukštesniajam SS ir policijos vadui Ostlande SS obergrupenfiureriui F. Jeckelnui, kad šis, iš anksto nesuderinęs savo veiksmų su politine vadovybe, paskubėjo išvaikyti Lietuvos vietinę rinktinę ir taip supainiojo lietuvių mobilizacijos reikalus, be to, dėl to gerokai sumažėjo ir žemės ūkio produkcijos gamyba.
Tačiau paskubėję ir per klaidą likvidavę Lietuvos vietinę rinktinę, vokiečiai neatsisakė sumanymo rekrutuoti lietuvius vyrus į Vermachtą ir tuo tikslu suformavo mobilizacinį štabą,  kuriam vadovauti buvo paskirtas pulkininkas Adolfas Birontas. Tuo klausimu buvo paskelbtas jo pareiškimas spaudai. Buvo kreiptasi į reichsministrą užimtoms Rytų sritims NSDAP reichsleiterį A. Rosenbergą su prašymu panaikinti teisines kliūtis, kad įsteigti ypatingieji ar SS ir policijos teismai galėtų spręsti vengiančių mobilizacijos civilinių asmenų bylas. Buvo paliktos apskričių komendantūros, tačiau komendantai dabar jau priklausė apygardų komisarų įgaliotiniams apskrityse ir buvo jų prižiūrimi. Jau braškant Rytų frontui, pirmasis generalinis tarėjas 1944 metų birželio 10 dieną išleido potvarkį „Dėl Lietuvos vyrų šaukimo karo tarnybon“, pagal kurį nuo birželio 28 dienos turėjo prasidėti visų šaukiamojo amžiaus Lietuvos vyrų mobilizacija į vokiečių kariuomenę. Buvo grasinama net mirties bausme. Dėl šios mobilizacijos VLIK’as išplatino atsišaukimą, kuriame sakoma: „Šiuo metu pagal lietuvių tautą išduodantį generalinio tarėjo birželio 10 d. mobilizacinį potvarkį vokiečiai per plk. A. Bironto mobilizacinį štabą ruošia naują mobilizaciją, kurios metu paimtieji vyrai bus besąlygiškai panaudoti vien tik vokiečių interesams“. Pogrindžio
Mokslinis žurnalas "Jūra ir aplinka"
Tik anotacijos! (1999 - 2004)
JŪRA IR APLINKA, 1999, 1 (1)
Straipsnyje argumentuojamos laivyno privatizavimo ir jo nacionalinio statuso išlaikymo sąsajos.
Pateikta Lietuvos jūrų komplekso ir laivybos kompanijų veiklos apžvalga 1993 1998 m. Parodyta, kad pagrindinės Lietuvos laivybos kompanijos gali stabiliai dirbti ir pakankamai gerai konkuruoti jūrų transporto rinkoje. Remiantis Europos Sąjungos jūrinių šalių patirtimi ir rekomendacijomis, pasiūlytos valstybės paramos priemonės Lietuvos nacionaliniam laivynui išsaugoti ir stiprinti.
Straipsnyje analizuojamas ryšys tarp uosto ir užuosčio bei esama ir galima ateityje Klaipėdos uosto vieta tarp pasaulio uostų, atsižvelgiant į ekonominę situaciją užuostyje.
Straipsnyje yra nagrinėjami laivybos verslo globalizavimo ir internacionalizavimo procesai bei jų galimi padariniai tradicinėse jūrų šalyse. Dažnai laivų perregistravimą “patogių vėliavų” šalyse lydi visos jūrų transporto šakos smukimas.
Straipsnyje pateikti kai kurie teoriniai geografiniai-hidrologiniai apibendrinimai, išryškinantys žemės paviršiaus medžiaginės sudėties fizinių-cheminių savybių erdvinio kitimo vaidmenį gamtiniuose bei antropogeniniuose procesuose. Teorinių apibendrinimų esmę sudaro gamtinių ir antropogeninių procesų vyksmo bei sąveikos pažinimas, parametrizuojant vandens balanso elementų formavimosi ypatumus gamtinių-teritorinių veiksnių kompleksuose landšaftuose.
Paskutiniaisiais dešimtmečiais dėl gerokai išaugusio jūrų prekybos laivyno padidėjo ir laivais gabenamų balastinių vandenų tūris. Kartu su šiuo vandeniu per jūras nekontroliuojamai perkeliami į naujas vietas įvairūs vandens organizmai. Daugelyje vietų šios svetimos rūšys iš esmės pakeitė vietines ekosistemas, padarė rimtos žalos ekonomikai ir netgi sukėlė grėsmę žmonių sveikatai. Straipsnyje apžvelgti šios problemos ekologiniai, ekonominiai ir kiti aspektai pasaulyje ir Lietuvoje.
Straipsnyje nagrinėjama, kaip identifikuoti ir sumažinti sieros junginių koncentraciją jūriniame kure pramoninės technologijos būdais. Suformuluotas teiginys, kad nors šiuo metu laivuose beveik dvigubai pigiau deginti 3  ø  5  % sieringumo kurą, bet perspektyvoje sieros šalinimas iš laivų kuro moderniomis technologijomis (FCCRCC, MSCC, 3D ir kt.) ekologinę problemą išspręstų iš esmės. Šiuo atveju šimtai tūkstančių tonų elementinės sieros nebūtų beprasmiškai sudeginta. Išskirta siera tampa chemijos pramonės žaliava, įskaitant ir trąšų gamybą.
Baltijos jūrai, kurioje laivyba yra viena intensyviausių pasaulyje, keliami specifiniai aplinkosaugos reikalavimai. Siekiant sumažinti oro taršą iš laivų, uostuose turi būti įgyvendinamos atitinkamos priemonės. Uostų tarnybos privalo rasti būdų atmosferos taršai iš laivų mažinti pagal tarptautinės jūrų teisės reikalavimus.
Ekonominės žalos koncepcija padeda atskleisti sąveiką tarp ekonomikos bei ekologijos ir įvertinti oro taršą. Ji gali būti taikoma ekonominei analizei bei kuriant aplinkos apsaugos ekonominį mechanizmą.
Darbe nagrinėjamos oro taršos iš laivų kontrolės teisinės, daviklių, informacijos pateikimo, vykdančiųjų mechanizmų valdymo problemos ir jų sprendimo būdai.
Straipsnis supažindina jūros bei uosto specialistus ir gamtosaugininkus su tarptautiniais ir nacionaliniais keliamais reikalavimais Lietuvos jūrinėms institucijoms, siekiant sumažinti atmosferos oro taršą iš laivų Baltijos jūroje.
Straipsnyje bandoma įvertinti AB "Lietuvos jūrų laivininkystė" laivų metinę sieros ir azoto oksidų emisiją pagal laivyno 1998 m. techninės eksploatacijos rezultatus. Kaip pagrindas imamas laivų metinis kuro sunaudojimas, jo vidutinis sieringumas ir eigos variklių specifinė NOx emisija sudeginto kuro vienetui, įvertinta pagal analogų duomenis.
Straipsnyje nagrinėjami Lietuvos pajūrio hidrometeorologinio režimo dėsningumai ir jo vystymosi tendencijos. Analizuojant hidrometeorologinį režimą remtasi Aplinkos ministerijos Jūrinių tyrimų centro sukauptais vandens lygių kitimo, Nemuno nuotakio, oro masių cirkuliacijos, vandens ir oro terminių režimų daugiamečiais duomenimis. Duomenys analizuoti matematiniais-statistiniais metodais. Nustatytos vandens vidutinio lygio kilimo Klaipėdos sąsiauryje ir Kuršių mariose priežastys. Išaiškintas pajūrio hidrometeorologinio režimo elementų formavimosi mechanizmas. Atskleistos oro bei vandens terminių režimų dydžių vystymosi tendencijos ir jų pasekmės kranto zonos vertikalių ciklinių deformacijų formavimosi atžvilgiu.
Straipsnyje aptariamos pagrindinės SOx emisijos kontrolinių rajonų atsiradimo politinės ir ekonominės sąlygos, taip pat pateikti realūs SOx emisijos dydžiai iš laivų Baltijos jūroje.
Aptariama sieros heteroatominių angliavandenilinių junginių įvairovė jūriniame kure ir tai, kad perspektyvoje visų rūšių jūrinis kuras bus valomas hidrinimu. Įsigaliojus naujiems tarptautinės jūrų aplinkos apsaugos konvencijos MARPOL 73/78 VI priedo ekologiniams reikalavimams, laivų jėgainėse privalėsime deginti mažasierį kurą (?KS ? 1,5 mas. %). Tada tikriausiai kils kito pobūdžio problema, susieta su tuo, kad modernūs procesai (HDT, FCC-RCC, MFCC, 3D), bevalydami ir skaidydami sieringąsias naftos liekanas, jas konvertuos į gerokai vertingesnius "šviesiuosius" produktus (benziną ir kt.) negu jūrinis kuras. Kita vertus, netgi vertingi naftos sieros junginiai šiose reakcijose virsta problematiška liekana - H2S.
Pateikti keleto skirtingų tipų laivų vidutinių apsukų dyzelių oro teršalų emisijos duomenys. Kiekvienas dyzelis buvo išbandytas pagal MARPOL 73/78 VI priedo metodinius reikalavimus. Gauti rezultatai padės įvertinti emisijos dydžius realiomis laivų eksploatavimo sąlygomis.
Straipsnyje įvertintos Lietuvos jūrų laivininkystės kelto "Palanga" kuro išlaidos prieš įvedant sieros oksidų emisijos kontrolinį rajoną Baltijos jūroje ir po to, nustatyta kuro išlaidų pokyčio įtaka gabenimo šiuo laivu tarifo dydžiui, taip pat kuro išlaidų padidėjimo įtaka bendram transporto grandinės tarifui ir alternatyvių maršrutų konkurencingumui.
Straipsnyje aptariama industrijos įtaka Smeltės pusiasalyje inventorizuotų augimviečių natūralioms žolinių augalų asociacijoms ir retų rūšių populiacijoms.
Azoto išplovimas drenomis iš skirtingos žemėnaudos laukų 1996 - 1998 m. siekė 22 - 62 kg N/Ha ir priklausė nuo azoto balanso baseine. Perteklinis azoto balansas, didžiausios koncentracijos (20,1 mg N/l) bei išplovimas buvo sėjomainoje, kur 50% ploto užėmė cukriniai runkeliai ir varpinių javų sėjomainoje.
Straipsnyje nagrinėjamas hidrobiontų dalyvavimas naftos angliavandenilių biodestrukcijoje ir savaiminiame vandens apsivalymo procese per virškinamojo trakto bakteriocenozes. Skirtingas naftos angliavandenilius skaldančių bakterijų kiekis tirtų gyvūnų virškinamajame trakte leidžia naudoti šiuos gyvūnus kaip bioindikatorius naftos produktų taršai registruoti.
Audronė Juodaitytė
Edukologijos mokslo sklaida: ugdymo sociologijos ir socialinės pedagogikos integraciniai ryšiai
Straipsnyje nagrinėjama šiuolaikinė edukologijos mokslo sklaida globalių socialinių transformacijų laikotarpiu, kuris įvardijamas kaip informacinė (žinių ekonomikos) visuomenė, turinti įtakos socialinių ir humanitarinių mokslų sklaidai bei lemianti įvairių mokslų integracinius ryšius. Ugdymui, kuris iš esmės yra socialinis dalykas, būtinas ryšys su kitais mokslais, visų pirma su tais, kurie nagrinėja visuomenę, jos struktūras ir valdymą, taigi su sociologija, nes postmoderni ir nestabili visuomenė lemia naujų edukologinių tiesų atsiradimą. Svarbu paisyti visuomenės raidos dėsnių, žmonių tarpusavio santykių nuolat besikeičiančioje aplinkoje, kai sąveika „žmogus-žmogus“ tampa daugiamatė. Edukologijoje išsiskiria naujos mokslo šakos, grindžiamos sociologijos mokslo žiniomis ir ugdymo ypatumais. Tai ugdymo sociologija ir socialinė pedagogika. Straipsnyje aptariamos šių edukologijos mokslo subšakų teorinių ir prakseologinių tyrimų kryptys, integraciniai ryšiai, problemų kaita.
edukologija, ugdymo sociologija, socialinė pedagogika, integraciniai ryšiai.
Janina Bukantienė
Sakytinė pradinės mokyklos mokytojo kalba
Straipsnyje nagrinėjamos teorinės ir praktinės pradinių klasių mokytojo kalbinės komunikacijos prielaidos. Taikant lyginamąją istorinę analizę, pateikiama kalbos, kaip pagrindinės mokinių ir mokytojų bendravimo priemonės, parametrų kaita tradicinėje ir šiandieninėje Lietuvos pradinėje mokykloje. Ugdymo procese mokytojo veikla yra daugiaplanė: jis atlieka įvairius pagal situaciją susiklosčiusius vaidmenis, kuriuos lydi verbalinė ir neverbalinė kalba. Mokinių kalbinė kompetencija priklauso nuo mokytojo, kaip pavyzdžio, kalbinės veiklos. Jo kalba turi būti taisyklinga, aiški, paprasta, glausta, gyva, estetiška, atitikti ugdytinių amžiaus tarpsnius ir jų suvokimo lygį.
sakytinė kalba, kalbos normos, verbalinė ir neverbalinė kalba, bendrinė tartis, pradinių klasių mokytojai.
Kęstutis Mockus
Žmogaus orumo ugdymas: filosofinė, psichologinė ir pedagoginė interpretacija
Žmogaus vieta ir vertė visuomenėje visais laikais buvo vienas aktualiausių klausimų. Pagrindinis veiksnys, atskleidžiantis žmogaus vertę, – žmogaus orumas, kuris suprantamas kaip pagarba sau pačiam ir kitam asmeniui. Straipsnyje istoriniu aspektu apžvelgiamas filosofų požiūris į žmogaus orumą, pateikiama šiuolaikinė orumo samprata. Aptariant žmogaus orumo ugdymo reikšmę straipsnyje nagrinėjami psichologų ir pedagogų darbai, kuriuose aptariami žmogaus orumo ugdymo veiksniai: teigiami mokinių ir mokytojų, mokinių tarpusavio santykiai. Abi sąveikos, kai tenkinamos žmogaus savigarbos reikmės, užtikrina žmogaus orumo ugdymo sėkmę.
žmogaus orumas, pagarba, savigarba, orumo ugdymas.
Kalbos komunikaciniai ypatumai
Straipsnyje akcentuojama, kad kalba, kaip komunikacijos ir pasaulio pažinimo priemonė, yra glaudžiai susijusi su mąstymo procesu ir socialiniais reiškiniais, o socialinė komunikacija yra socialinių mokslų subdalykas, atliekantis tarpininko vaidmenį tarp pedagogikos, sociologijos, etikos, filosofijos. Autoriai išsamiai aptaria kalbos raidos teorijas (etologinę, pažinimo, aplinkos analizės), akcentuoja jų svarbą kalbos mokslo plėtrai. Straipsnyje apibūdinamos psichologinės kalbos savybės, atkreipiamas mokytojų dėmesys į tai, kad kalba yra pagrindinė edukacinio darbo priemonė. Aptariami kalbos ir realybės, informacinio kodo aspektai, socialiniai kalbos parametrai. Išsamiai aprašomos ekspresinės komunikacijos priemonės, aptariamas subjektyvus žodžio turinys. Straipsnis skirtas mokytojams, siekiantiems tobulinti ugdymo procesą.
kalba, komunikacija, kalbos savybės, mokytojas, kalbos ekspresija.
Vidimantas Raudys
Auklėjimo akcentų kaita ir jo kontroversijos XX a. II pusėje
Auklėjimo svarbą žmonės suvokė jau seniai. Ilgą laiką didžiausias dėmesys buvo skiriamas berniukų mokymui ir auklėjimui, mergaitėms – tik antraeilis ir dažniausia neformalus. Senaisiais laikais berniukai buvo auklėjami kilniais, viduramžiais – bebaimiais riteriais ir pamaldžiais krikščionimis, naujaisiais laikais svarbus tampa patriotinis auklėjimas. XX a. ir ypač jo antrajai pusei būdingas auklėjimo įvairumas ir kontroversijos vietos ar laiko aspektu: tautinis ar nacionalinis auklėjimas, komunistinis auklėjimas – homo sovieticum kūrimas, po II pasaulinio karo iš Vakarų pasklidęs anglosaksiškasis pilietinis ugdymas, kaip demokratijos pagrindas. Lietuvoje XX a. auklėjimo akcentai keitėsi.
auklėjimas, kaita, nacionalinis, tautinis, komunistinis auklėjimas, pilietiškumo ugdymas, demokratija.
Dalia Marija Stančienė, Juozas Žilionis
Vilniaus pedagoginis universitetas
Fenomenologinė didaktikos raiška: dialogas ugdymo procese
Konceptualieji fenomenologijos metodai vis plačiau taikomi tiriant šiuolaikinės pedagogikos problemas. Fenomenologai ugdymo procese, kuris apima ugdytoją, ugdytinį ir tai, kas ugdoma, atkreipė dėmesį į komunikacijos modelį, ypač pabrėždami dialogą. Dialoginė siuntimo-gavimo sąveika praplečiama, kitaip tariant, ji papildoma intenciniu pasaulio suvokimu. Fenomenologo Algio Mickūno teigimu, „dialogas – tai vyksmas, kuriame individai ne tik dalyvauja, bet ir struktūruoja savo suvokinius, sąvokas, vertybes ir, žinoma, savęs pačių supratimą“(Mickūnas, 1999, p. 220). Didaktiniame vyksme dialogas tarsi savaime įformina susitikimą su kitu ir patirtas autentiško buvimo ribas bei jų kismą. Straipsnyje nagrinėjama fenomenologinė dialogo samprata, jos raida ir apibrėžtis šiuolaikinių ugdymo koncepcijų sklaidoje.
pedagogika, fenomenologija, dialogas, ugdymas, komunikacija, intersubjektyvumas.
Dalia Survutaitė
Vilniaus pedagoginis universitetas
Papildomojo ugdymo koncepcija reformuotoje Lietuvos švietimo sistemoje XX a. Pabaigoje
XX a. pabaigoje Lietuvoje kurta ugdymo diferencijavimu, integravimu besiremianti švietimo sistema, remiantis Lietuvos švietimo koncepcijos (1992) nuostatais ir Bendrųjų programų (1997) reikalavimais. Tada laikytasi vieno – perimamumo principo, nenutrūkstamo ryšio ne tik tarp atskirų ugdymo grandžių, bet ir tarp ugdymo sričių. Švietimo, kaip socialinės institucijos, misija – puoselėti visuomenę, kaip puikiai koordinuotą visumą, saugančią ir plėtojančią savo kultūrą. Papildomasis ugdymas – sudėtinė ugdymo proceso dalis, turi įtakos asmenybės formavimuisi, todėl ypač svarbi jo kokybė, kuri ir lemia rezultatus. Parengti valstybės strateginiai dokumentai bendrojo lavinimo mokyklų papildomojo ugdymo proceso kokybės nereglamentavo. Tai palikta bendrojo lavinimo mokyklų bendruomenių nuožiūrai. Šiame straipsnyje pateikiami papildomojo ugdymo tyrimų rezultatai, kuriais siekiama pristatyti XX a. pabaigoje Lietuvoje reformuotą papildomąjį ugdymą, apibrėžti kai kurias jo raidos kryptis, apibūdinti reikšmę švietimo sistemoje.
bendrojo lavinimo mokykla, papildomasis ugdymas, laisvalaikis, užklasinė ir užmokyklinė veikla, papildomojo ugdymo proceso dalyviai (subjektai).
Akvilė Virbalienė
Klaipėdos kolegija
Paauglių orumo ugdymasis, kaip moralinio brendimo sąlyga
Šiame straipsnyje orumas aptariamas, kaip dorybių branduolys. Žmogaus orumas atskleidžia visą asmenybės dvasinio pasaulio grožį, rodo vidinį žmogaus didingumą: kaip jis save vertina, kaip suvokia savo, kaip asmens, svarbą. Siekis ugdytis orumo jausmą yra įgimtos žmogaus savigarbos reikmės ir savęs vertinimo rezultatas. Paauglystėje jis veiksmingas taikant saviauklos ir saviugdos metodus. Paauglių orumui ugdytis padeda ir neformalus ugdymas, nes būtent neformaliai bendraujant paauglių tarpusavio santykiuose galima įžvelgti orumo apraiškų.
paauglių orumas, orumo ugdymasis, dorybė, moralinis brendimas.
Aušrinė Zulumskytė
Trejų metų pradinio ugdymo bruožai Lietuvoje: 1968–1986 metai
Lietuvos pradinė mokykla skaičiuoja septintąjį savo gyvavimo šimtmetį. Gana išsamūs yra XVIII–XIX amžių ir XX a. pirmosios pusės lietuviškosios pedagoginės minties bei mokyklos raidos tyrinėjimai. Ypač problemiškas šiuo požiūriu – XX a. antrosios pusės laikotarpis. Dabartinių pedagogikos istorijos tyrėjų darbuose šie metai neakcentuojami. Nepaisant ideologinio spaudimo, šiuo sudėtingu istoriniu laikotarpiu ugdymo sistema Lietuvoje buvo kruopščiai parengta, jos pagrindu kūrėsi ir atgimstančios bei nepriklausomos Lietuvos ugdymo koncepcijos XX a. pabaigoje. Tęsiant ankstesnius autorinius tarybinio laikotarpio pradinio ugdymo tyrinėjimus, šiame straipsnyje nagrinėjama 8–9 dešimtmečių Lietuvos pradinės mokyklos struktūrinė kaita, ugdymo turinio ir metodikos ypatumai. Tyrimai pagrįsti pradinių klasių programų ir metodinės aptariamojo laikotarpio literatūros analize.
PAGRINDINIAI ŽODŽIAIi: pradinė mokykla, tarybinis laikotarpis, trejų metų pradinis ugdymas, programos, kaita.
Anna Kopeloviča, Leonards Žukovs
Latvijos sporto pedagogikos akademija
Jaunųjų mokytojų adaptacija mokykloje
Straipsnis skirtas jaunų mokytojų adaptacijai mokykloje aptarti. Šio tyrimo pagrindiniai terminai ir aktualijos: adaptacija, jos tipai, prisitaikyti padedantys veiksniai, psichologiniai veiksniai, lemiantys jaunų mokytojų pasirengimą dirbti mokykloje. Tyrimas remiasi apklausos, kurioje dalyvavo 362 respondentai, rezultatais. Tai jauni mokytojai, kurie įgijo aukštąjį pedagoginį išsilavinimą nepriklausomybės laikotarpiu Latvijoje ir Lietuvoje (1995–2004 m.): Rygos ir Klaipėdos miestuose, Preilos, Dobelės, Tukumo ir Luizos rajonuose.
adaptacija, adaptacijų tipai, adaptacijos veiksniai, mokytojo adaptacija.
TILTAI, 2006, 3 (36)
Skirmantė Černiauskaitė
Absurdo teatro estetika. Trys „Godo“ Lietuvos scenoje (spektaklių lyginamoji analizė)
Šiame straipsnyje aptariama absurdo teatro estetika, ji lyginama su tradicine drama, apžvelgiami pagrindinių absurdo teatro atstovų darbai. Lyginami trys Lietuvoje statyti S. Beketo „Belaukiant Godo“ pjesės pastatymai: statyta skirtingu laiku, skirtingų režisierių ir sulaukė skirtingų vertinimų.
teatras, absurdas, Beketas, drama, režisierius.
Alina Gagilaitė, Vytautas Boguslauskas
Kauno technologijos universitetas
Įmonių klasifikavimas įvertinant kokybinius rodiklius
Straipsnyje aptariama, kaip galima įvertinti įvairiai apibūdinamas įmones. Atliekant vertinimą remiamasi įmonių klasifikavimu į giminingas pagal nagrinėjamus rodiklius klases. Toks įmonių vertinimas yra pažangesnis, nes įvertinama daug įvairių rodiklių. Be to, atliekant šią analizę galima naudoti ne tik kiekybines, bet ir kokybines charakteristikas. Pastarųjų įvertinimas yra gerokai sudėtingesnis. Šiame straipsnyje parodoma, kaip galima įvertinti įmones pagal keletą kokybinių rodiklių: nustačius svarbiausius, atsižvelgiant į juos atitinkamai klasei priskiriama kiekviena dominanti įmonė.
įmonių vertinimas, objektų klasifikavimas, įmonių klasifikavimas, klasifikavimas pagal kokybinius rodiklius, atstumo matas.
Vilma Gudienė, Aurima Stankūnienė
Kauno medicinos universitetas
Lietuvių farmacijos specialistų visuomeninė veikla carinėje Rusijoje XX a. pradžioje
XX a. pradžioje įvairiose carinės Rusijos gubernijose dirbę lietuviai farmacininkai pradėjo svarstyti profesinės tautinės organizacijos kūrimo galimybes. Atgavus lietuvišką spaudą, periodikoje pasirodė farmacininkų raginimai budinti kolegų tautinę savimonę, lietuviai farmacininkai (dirbantys ne lietuviškose gubernijose) buvo kviečiami grįžti į Tėvynę, svarstoma galimybė kurti profesinę organizaciją. 1901 m. Peterburge įkūrta farmacininkų kuopelė, 1910 m. – Maskvos, 1911 m. – Kijevo farmacininkų kuopelės. 1911–1912 m. farmacininkai leido profesinį leidinį „Farmaceutų reikalai“, 1917 m. įkūrė „Lietuvių farmaceutų sąjungą“. Organizacijos pagrindinis tikslas – skleisti lietuvybės idėjas ir padėti lietuviams farmacininkams grįžti į Tėvynę.
farmacijos istorija, profesinės organizacijos, lietuvių tautinis sąjūdis.
Algirdas Jakutis
Vilniaus Gedimino technikos universitetas
Lietuvos ir užsienio šalių eksportas
Straipsnyje aptariami pagrindiniai užsienio šalių prekių ir paslaugų eksporto aspektai, lyginama užsienio šalių bei Lietuvos eksporto patirtis. Nurodomi pagrindinai veiksniai, darantys įtaką eksportui užsienio šalyse, aptariamos eksporto problemos Lietuvoje. Remiantis užsienio šalių eksportui įtaką darančių veiksnių ir kliūčių analize, parenkama veiksminga eksporto strategija. Straipsnyje taip pat apžvelgiami Lietuvos užsienio prekybos politikos pokyčiai, susiję su Lietuvos naryste Europos Sąjungoje (ES), apibrėžiamos ekstrastato ir intrastato sąvokos, nagrinėjami eksporto analizės matematiniai modeliai: gravitacinis, posocialistnių šalių eksporto principai, dėsniai ir priklausomybės. Aptariamas eksporto plėtros ir skatinimo priemonių veiksmingumas.
eksportas, užsienio šalys, Lietuva, Europos Sąjunga (ES).
Irena Mačerinskienė, Ginta Railienė
Kauno technologijos universitetas
Mikrofinansinių paslaugų koncepcija
Straipsnyje aptariama mikrofinansų samprata, tikslai, paslaugų rūšys, daugiau dėmesio skiriama mikrokreditams, jų suteikimo sąlygoms ir modeliams, ekonominiams veiksniams, kurie veikia šio sektoriaus plėtrą. Nagrinėjami mikrofinansines paslaugas teikiančių institucijų ir komercinių bankų dalyvavimo mikrofinansų rinkoje modelių ypatumai. Akcentuojamas mikrofinansų rinkos aktyvumas: pasiūla (gebėjimas pasiūlyti reikiamą paslaugą veiksmingiausiu būdu, specialios žinios ir gebėjimai sprendžiant finansines problemas) ir paklausa (finansinių paslaugų tikslinio panaudojimo suvokimas, noras mokėti už paslaugas).
mikrofinansinės paslaugos, mikrokreditai.
Apie vieną iš loginio akcentavimo raiškos priemonių vokiečių ir prancūzų kalbose
Straipsnyje nagrinėjamos dvi vokiečių ir prancūzų kalbos gramatinės konstrukcijos, kurios naudojamos loginiam akcentavimui. Apibūdinama šių konstrukcijų sintaksinė sandara, galimybė jas transformuoti, nustatoma stilistinė vertė ir semantiniai ryšiai su kontekstu. Minėtos konstrukcijos nagrinėjamos ir lyginamuoju aspektu: nustatomi vokiškos ir prancūziškos konstrukcijos panašumai bei skirtumai. Straipsnyje pateikti pagrindiniai loginio akcentavimo, kaip kalbinės universalijos, principai gali būti taikomi ir kitose kalbose.
gramatinės konstrukcijos, sintaksinė sandara, transformacija, kontekstas, stilistinė raiškos priemonė.
Antanas Svetikas
Vilniaus valstybinis pedagoginis universitetas
Verslo veiklos problemos ir perspektyvos Lietuvoje
Straipsnyje nagrinėjamos verslo problemos Lietuvoje. Verslo sėkmė ir perspektyvos labiausiai priklauso nuo veiksmingai veikiančios rinkos ekonomikos. Verslas grindžiamas tam tikrais tarpusavyje susijusiais ekonominiais principais: pasirinkimo rinkoje laisvė ir konkurencija, prekių mainų abipusė nauda (pirkėjui ir pardavėjui); pelno siekis; gamybinės ir komercinės veiklos paslaptis; ekonominė verslo rizika; visiška ekonominė atsakomybė už verslo rezultatus; siekis, kad prekių mainai būtų priimtini; prekės pirkėjo ir pardavėjo abipusė kontrolė.
verslo rėmimas, kooperacija, rinkodara, prioritetinės sritys, kompetencija, kvalifikacija.
Ona Tijūnėlienė
Pedagoginio darbo pradžioje J. Laužiko keltos ugdymo problemos (1929–1939)
Šiame straipsnyje autorė aptaria ir susistemina J. Laužiko mokslinio darbo pradžioje keltas ugdymo problemas. Publikacijoje aptariami veiksniai, skatinę būsimą mokslininką pedagoginėje Lietuvos spaudoje diskutuoti ugdymo teorijos ir praktikos klausimais: išsamios užsienio pedagoginių sistemų studijos, Lietuvoje vykstanti švietimo reforma, praktinio pedagoginio darbo mokykloje patirtis. Taikydama deskriptyvinį, naratyvinį, abstrahavimo, modeliavimo ir sintetinimo metodus, straipsnio autorė akcentuoja pagrindinius J. Laužiko pedagoginės sistemos principus: derinimąsi prie žmogaus prigimties reikmių, demokratiškumą, humaniškumą, diferenciaciją, integralumą. Apibendrindama tyrimo rezultatus, straipsnio autorė aptaria, kaip J. Laužikas vertina mokymo programas, vadovėlių paskirtį ir funkcijas. Akcentuojamas J. Laužiko dėmesys gabiems mokiniams, mokinių savivaldos svarba ugdant demokratišką asmenybę. Apibūdinami mokytojo tobulinimosi uždaviniai ir galimybės.
švietimo reforma, integralumas, mokymo programos, gabieji mokiniai, demokratiška asmenybė, mokinių savivalda, mokytojas.
Donatas Vainalavičius
Racionalaus pasirinkimo teorijos perspektyvos atliekant šiuolaikinės diplomatijos analizę
Straipsnyje siekiama įvertinti pasirinktos teorijos tinkamumą nagrinėti šiandieninės užsienio politikos sprendimų priėmimą bei įgyvendinimą. Ieškoma atsakymų į klausimus: kokias filosofines paradigmas lemia šiandieninė pasaulio tvarka ir tarptautinė sistema? Ar racionalaus pasirinkimo teorijos suderinamos su vyraujančiu požiūriu į tarptautinius santykius? Kokios būtų racionalistinės diplomatijos analizės gairės ir pajėgumai? Tyrimo metu buvo laikomasi prielaidos, kad šiandieninei tarptautinei sistemai būdingesni vienapolės, o ne daugiapolės sistemos bruožai, todėl ją geriausia būtų tyrinėti realizmo kontekste. Straipsnyje nagrinėjama tarptautinės sistemos sandara, įvertintos neorealizmo sąsajos su racionalizmu, ieškoma galimybių racionaliai pasirinkti teorijas, kaip nagrinėti diplomatiją.
racionalus pasirinkimas, realizmas, neorealizmas, pasaulio tvarka, tarptautinė sistema, diplomatija, užsienio politika, politikos kūrimas, įgyvendinimas.
Evelina Zybertienė
Lietuvos vokiečiai lietuvių etninės kultūros erdvėje
Straipsnyje pristatomas 2002–2005 m. atliktas tyrimas, kurio tikslas – ištirti vokiečių ir lietuvių kaimynystės poveikį tiek vienai, tiek kitai etninei kultūrai, nustatyti vokiečių kultūrinio skverbimosi į lietuvišką erdvę padarinius. Aptariama, kaip paveikta lietuvių lingvistinė sritis, nagrinėjant skolinius ir antroponimus, etninė kultūra žvelgiant lietuvio akimis.
lietuviai, vokiečiai, etninė kultūra, antroponimika, germanizmai, etniniai bruožai.
Vagos
Lietuvos Žemės Ūkio Universitetas (LŽŪU)
Redakcinės kolegijos žodis
Lietuvos žemės ūkio universiteto mokslo darbai “Vagos” – tęstinis mokslo darbų leidinys, kuris 1953 – 1996 m. buvo vadinamas “LŽŪA mokslo darbai”, 1988 - 1993 metų laikotarpiu - “Žemės ūkis”, o nuo 2000 m. – “Vagos”. Per šį laikotarpį keitėsi leidinio turinys, forma ir leidimo periodiškumas. Iš viso buvo išleisti 47 tomai. “Vagos” yra leidžiamos reguliariai – ne mažiau kaip keturi tomai kasmet. Tai – kokybiškai naujas leidinys.
2002 metais leidinys buvo įrašytas į Lietuvos mokslo leidinių, skirtų mokslų daktaro disertacijai ir habilitacijai bei pedagoginiams vardams pripažinti (Lietuvos švietimo ir mokslo ministro 2002 m. balandžio 8 d. įsakymas Nr. 536), sąrašą.
Mokslo darbuose “Vagos” skelbiami LŽŪU ir kitų mokslo institucijų mokslininkų, doktorantų originalūs moksliniai straipsniai, atspindintys jų tyrimų rezultatus biomedicinos (agronomija 06B, miškotyra 14B), socialinių (vadyba ir administravimas 03S, ekonomika 04S) ir technologijos (mechanikos inžinerija 09T, aplinkos inžinerija ir kraštotvarka 04T) mokslo srityse. Savo darbus leidinyje skelbia kitų šalių universitetų mokslininkai. Skelbiamos vadovėlių, monografijų ir kitų knygų recenzijos, apžvalginiai straipsniai.
Straipsniai yra recenzuojami.
Kviečiame mokslininkus rašyti mokslo straipsnius “Vagoms”. Laukiame ir Jūsų atsiliepimų, pastabų, pasiūlymų.
Santraukos
2007 m.
77 tomas, Nr.30
76 tomas, Nr.29
75 tomas, Nr.28
74 tomas, Nr.27
Nr.30
Aktyvėjant žmogaus ūkinei veiklai ir didėjant žmonių skaičiui, vis intensyviau naudojami gamtiniai ištekliai. Dėl žmogaus
veiklos vyksta dideli gamtos pokyčiai, apimantys daugelį biotopų, sąlygodami natūralios augalijos plotų mažėjimą. Ypač
mažėja natūralios pelkių, miškų ekosistemos. Įgyvendinant Europos Sąjungos buveinių direktyvos nuostatas Lietuvoje, vienas
iš svarbiausių uždavinių – nustatyti buveinių ir rūšių įvairovę, išsiaiškinti, kokios iš jų aptinkamos šalyje, ir įvertinti jų būklę.
Šių tyrimų tikslas – įvertinti pelkinės uolaskėlės (Saxifraga hirculus L.) populiacijų būklę, gausumą, bendrijų biologinę įvairovę
Kurtuvėnų regioniniame parke. Tyrimams parinktos pelkinės uolaskėlės populiacijos keturiose augavietėse Kurtuvėnų
regioniniame parke. Pelkinės uolaskėlės tyrimai atlikti 2006 m. intensyviausio žydėjimo metu – rugpjūčio mėnesio viduryje.
Nustatytas kiekvienos populiacijos žydinčių augalų skaičius. 30 augalų išmatuoti morfometriniai parametrai: augalo aukštis
nuo dirvos paviršiaus (cm), lapų skaičius (vnt.), žiedyno ilgis nuo apatinio žiedo iki viršūnės (mm), žiedų skaičius žiedyne
(vnt.), didžiausio lapo ilgis (mm), didžiausio lapo plotis (mm). Apskaičiuoti kiekvienos populiacijos vidurkiai ir standartinės
paklaidos. Bendrijos buvo įvertintos registruojant visas augalų rūšis, nustatant gausumą balais pagal Braun-Blanquet skalę.
Nustatyta, kad gausiausia populiacija buvo Smirdelės pelkėje. Joje auga 153 žydintys pelkinės uolaskėlės individai. Juodlės
apyežerio šaltiniuotoje pelkėje buvo aptikti 78 žydintis individai, o Juodupio upelio pelkėtoje pakrantėje – 37. Negausiausia
pelkinės uolaskėlės populiacija buvo Svilės šaltinių salpos pelkėtoje pievoje – tik 2 žydintys individai. Visose augavietėse
dominuoja viksviniai augalai, pagrindinės rūšys – laiboji viksva (Carex lasiocarpa Ehrh.), paprastoji viksva (Carex nigra (L.)
Reichard), dvinamė viksva (Carex dioica L). Gausiausia, ypač pelkinių augalų rūšių įvairove, pirmojoje augavietėje susiformavusi
bendrija – kitos kiek daugiau apaugusios neaukštais retais krūmais. Daugelio augalų morfometrinių rodiklių didžiausios
vidutinės reikšmės buvo pirmojoje populiacijoje, o mažiausios – antroje, išskyrus augalų vidutinį lapų skaičių.
Šiame straipsnyje yra nagrinėjamos neparametrinio knn (k-nearest neighbor) metodo taikymo galimybės Lietuvos sąlygomis,
vertinant tradicinius miško taksacinius rodiklius bet kokiame šalies teritorijos taške. Pagrindiniai tyrimo uždaviniai
buvo parinkti optimalią metodo taikymo taktiką priklausomai nuo konkrečių sąlygų bei nustatyti, ar specifinė Lietuvoje
pagalbinė informacija – visos šalies teritorijos skaitmeniniai sklypinės miškų inventorizacijos duomenys – leidžia padidinti
įvertinimo tikslumą. Nustatyta, kad taksacinių rodiklių įvertinimo knn metodu tikslumas didėja didinant apskaitos
vienetų, išmatuotų vietovėje, skaičių. Pagrindiniai knn metodo parametrai, kuriuos naudojant gauti geriausi rezultatai, buvo
tokie: 10 artimiausių kaimynų (k reikšmė), atvirkščiai proporcingo atstumo schema nusakant kiekvieno iš artimiausių kaimynų
svertus. Papildomos pagalbinės informacijos – tradicinės sklypinės miškų inventorizacijos metu nustatytų medynų
taksacinių rodiklių – panaudojimas kartu su kosminiais Spot Xi vaizdais padidina taksacinių rodiklių įvertinimo tikslumą.
Panaudojus optimalų knn metodo taktikos variantą, mažiausios pasiektos taksacinių rodiklių nustatymo vidutinės kvadratinės
paklaidos sudarė 27% medyno vidutinio skersmens, 20% vidutinio aukščio, 40% skerspločių sumos, 35% vidutinio
amžiaus, 43% tūrio 1 ha, 33% spygliuočių procentų rodiklio. Apskaitos vienetų išankstinė stratifikacija pagal miškų inventorizacijos
metu nustatytus taksacinių sklypų rodiklius leido pagerinti medyno charakteristikų įvertinimo tikslumą kai kuriose
medynų grupėse.
Straipsnyje analizuojamas Gini koeficientas, kaip vienas iš pasaulinėje ekonominėje praktikoje plačiausiai paplitusių
ekonominės nelygybės indikatorių, atskleisti šio indikatoriaus privalumai ir trūkumai, taikymo galimybės. Remiantis Statistikos
departamento informacija, atlikti rodiklio skaičiavimai ir jų palyginamasis įvertinimas. Nesant visuotinio pajamų
deklaravimo ir dėl ženklaus neapskaitytos ekonomikos masto, apskaičiuojant Gini koeficientą remtasi informacija apie gyventojų
patirtas vartojimo išlaidas. Straipsnyje atlikti skaičiavimai rodo, kad Gini koeficientą tikslinga skaičiuoti pagal gyvenamąją
vietovę, nes nustatyti ženklūs šio rodiklio dydžio tarp miesto ir kaimo gyventojų nelygybės skirtumai. Nustatyta
Gini koeficiento kitimo tendencija 2003–2006 m. Ekonominė Lietuvos gyventojų nelygybė didėja, ypač ryškus kaimo gyventojų
ekonominės nelygybės padidėjimas – 13,6 proc. per 2003–2006 m. Didėja miesto ir kaimo gyventojų ekonominė
atskirtis – Gini koeficiento skirtumai tarp miesto ir kaimo gyventojų 2003 m. sudarė 0,3 proc., o 2006 m. – net 7,2 proc.
Remiantis tarptautinių organizacijų ir pavienių mokslininkų siūlomais kriterijais nustatyta, kad Lietuvoje tiek mieste,
tiek kaime užfiksuoti esminiai gyventojų ekonominės nelygybės skirtumai.
Atlikta palyginamoji Lietuvos Gini koeficiento su kitomis valstybėmis analizė rodo, kad Lietuvoje gyventojų ekonominė
nelygybė daug didesnė negu Skandinavijos valstybėse ir artima kitų Baltijos valstybių lygiui.
Tyrimo tikslas – nustatyti priklausomybę tarp traktoriais dirbančių žemės ūkio darbuotojų profesinės patirties ir traumatizmo
rizikos. Tyrimo duomenys sukaupti anketinės apklausos metodu. Kiekvienam respondentui apklausos metu buvo
pateikti klausimai apie darbo stažą, rizikingą elgseną ir pavojingų veiksnių reikšmę traumatizmo rizikai. Apklausti 105
įvairiuose Lietuvos regionuose traktoriais dirbantys žemės ūkio darbuotojai.
Tyrimas parodė, kad traktoriais dirbančių žemės ūkio darbuotojų profesinė patirtis turi įtakos suvokiant rizikingas situacijas
bei rizikos veiksnius. Daugiau kaip 20 metų profesinę patirtį turintys traktorių operatoriai dažniau nei 20 metų ir
mažesnę profesinę patirtį turintys šios profesijos darbuotojai teisingai suvokia rizikingos veiklos reikšmę traktorinių žemės
ūkio agregatų pavojingose zonose dirbančių žmonių traumatizmui. Jie taip pat dažniau triukšmą, nuovargį ir skubėjimą
darbe laiko traumatizmo riziką didinančiu ar labai didinančiu veiksniu.
Straipsnyje nagrinėjami poreikių ir proceso motyvacijos teorijų dėsningumai Lietuvos žemės ūkio bendrovėse. Remiantis
materialinių ir psichologinių priemonių vertinimu, tiriami darbuotojų motyvacijos teorijų elementai, jų efektyvumas
bei naudojimo galimybės žemės ūkio bendrovėse. Nagrinėjami tam tikrų istorinių laikotarpių darbuotojų motyvacijos
aspektai, akcentuojami skirtumai analizuojant motyvacijos teorijų universalumą. Straipsnyje įvertinti motyvacijos teorijų
elementai, atsižvelgiant į žemės ūkio bendrovių darbuotojų esminius kultūrinius, socialinius, psichologinius ir ekonominius
skirtumus. Straipsnyje įvardijamos žemės ūkio darbuotojų nepasitenkinimo darbu priežastys ir pasekmės, kurias eliminuojant
galima orientuoti bendrovės veiklą reikiama linkme.
Pastaruoju metu sėkmingiau dirba, geresnį materialinį apsirūpinimą užsitikrina tos mokyklos, kuriose dirba kūrybiški,
drąsūs, veržlūs mokytojai, dalyvaujantys projektų veikloje, sugebantys laimėti jų konkursuose ir gauti papildomų lėšų savo
sumanymams įgyvendinti. Šiame darbe nagrinėjama mokytojų, to paties dalyko specialistų, galimybė ruošti įvairias užduotis,
projektus komandoje. Sociometrijos metodu buvo tirtos dviejų Marijampolės bendrojo lavinimo mokyklų mokytojų
grupės. Tyrimas atskleidė, kad šios grupės nemoka dirbti komandoje ne tik dėl vaidmenų komandoje dubliavimosi ir nebuvimo
vieno ar kito vaidmens atlikėjo, bet ir dėl mažo grupės sutelktumo, vieno lyderio nebuvimo. Mokytojų grupės yra
įvairiuose vystymosi etapuose: grupės formavimosi, sąmyšio, normalizavimosi, tačiau nė viena nepasiekė brandos etapo ir
nedirba kaip komanda.
Straipsnyje jau dešimtmetį konkrečioje kaimo vietovėje vykdomos bendruomeninės veiklos (skirtos kaimo bendruomeninės
gyvensenai formuoti), mokslinės literatūros bei žvalgomųjų tyrimų (vykdytų dešimtyje savivaldybių) analizės pagrindu
aptariama bendruomenių ir bendruomeniškumo formavimo bei bendruomeninės veiklos organizavimo problematika.
Atsižvelgiant į šiuolaikinius visuomenės raidos procesus bei istorines kultūrines bendruomenės ir bendruomeniškumo
formavimo prielaidas, išskiriamos organizacinės bendruomeninės veiklos formos, sąlygojančios Lietuvos kaimo plėtros
procesus. Analizuojama šiandieninė savivaldybių veiklos struktūra ir apimtis. Pateikti vieni ar kiti požiūriai neturi griežtos
konstatacijos, tai daugiau įžvalginio pobūdžio akcentai, kviečiantys diskusijai.
Įvertintas lipazių (Lipozyme TL IM, Lipase G „Amano“50, Lipase F-EC, Novozym 435, Lipozyme RM IM), kaip biologinių
katalizatorių, efektyvumas oleino rūgšties ir glicerolio esterinimo procese. Pradinis oleino rūgšties ir glicerolio molių
santykis 1:1. Nustatyta, kad didžiausiu efektyvumu pasižymi lipazė Novozym 435. Pridėjus 3 % šio fermento 50 °C
temperatūroje per 7 val. sureaguoja daugiau kaip 80 % oleino rūgšties. Panašaus efektyvumo buvo ir lipazė Lipozyme RM
IM, o kiti tirti fermentai buvo visiškai arba beveik neefektyvūs.
Lipozyme RM IM efektyvumą galima didinti keliant glicerolizės reakcijos temperatūrą iki 70 °C, didinant fermento
koncentraciją iki 7 % ir į reakcijos terpę pridedant 0,25 % vandens. Šiomis sąlygomis per 4 val. sureaguoja iki 90 % oleino
rūgšties.
Straipsnyje pateikiami rezultatai, gauti dalyvaujant ekspertų grupėje, atlikusioje Jungtinių Tautų Maisto ir žemės ūkio
organizacijos (FAO) mažų pajamų ir maisto deficito šalyse įgyvendinamos Specialiosios aprūpinimo maistu programos
(SPFS) ekspertinį vertinimą. Apibendrinimai pagrįsti rezultatais, gautais apsilankius bandymų ir demonstraciniuose objektuose,
atlikus lauko tyrimus, įvykdytų darbų bei dokumentų analizę 12 šalių, atrinktų skirtinguose pasaulio regionuose
(Tanzanijoje, Zambijoje, Eritrėjoje, Nigeryje, Mauritanijoje, Senegale, Bangladeše, Kambodžoje, Kinijoje, Bolivijoje, Ekvadore
ir Haityje.
Nustatyta, kad vandens drėkinimas bei augalininkystės intensyvinimas buvo sėkmingiausiai taikomi SPFS komponentai
(dar taikytas veiklos diversifikavimas ir priežasčių analizė), skirti maisto aprūpinimui pagerinti. Įvertinus SPFS filosofiją,
veiklos ir investicijų koncentravimas į aprūpinimą vandeniu buvo pagrįstas ir logiškas, kadangi buvo gautas iki 30 – 70
proc. derliaus prieaugis demonstraciniuose bei bandymų laukuose.
Straipsnyje pateikiamos išvados apie demonstracinės veiklos efektyvumą, įskaitant demonstracinių pilotinių objektų
bei projekto dalyvių – naudos gavėjų parinkimo adekvatumą, taip pat įvertinami demonstruotos technologijos bei metodai
ir gauti rezultatai.
Įvertintas objektuose taikytų drėkinimo vandens sistemų statinių modernumas, nustatytos priežastys sąlygojančios per
mažą statinių naudojimo laiką kartu ir neefektyvų lėšų panaudojimą. Nustatyta, kad dėl investicijų trūkumo įdiegtos technologijos
per mažai pritaikomos kituose ūkiuose.
Siekiant, kad ateityje programa būtų sėkmingiau diegiama bei taptų inovatyvesnė, ji turėtų remtis ne tik demonstracinės
bei pilotinės veiklos patirtimi, - reikia glaudžiau bendradarbiauti su mokslo tyrimo bei mokymo institucijomis.
Nr.29
Atlikti bandymai siekiant nustatyti sunkiasvorių ir vietinių kalakutų mišrinimo įtaką palikuonių vislumui, auginimui ir
mėsingumui. Buvo auginami vietinių kalakutų ir BUT-9 kroso pirmos kartos mišrūnai, kurių patelės toliau mišrinamos su
BIG-6 patinais, taip pat mišrinamos pateles su vietiniais ir pirmos kartos mišrūnai su vietinių kalakutų patinais. Prieš pradedant
bandymus buvo atlikta ekspedicija, po kurios konstatuota, kad intensyvėjant pramoninės kalakutienos gamybai,
vietinių kalakutų populiacija, lyginant 2004 ir 2005 m., sumažėjo 78 proc., todėl reikia skatinti ūkininkus išlaikyti jų genofondą.
Tyrimų duomenimis, netradicinių ūkių sąlygomis BIG-6 krosų kalakutus natūraliai mišrinti su vietiniais kalakutais
nerentabilu dėl mažo kiaušinių apvaisinimo. Nustatyta, kad BUT-9 kroso patelės geriausiai apsivaisina su Lietuvos vietinių
kalakutų patinais. Jų apvaisintų kiaušinių kiekis siekė iki 36,4 proc. BUT-9 kroso ir Lietuvos vietinių kalakutų 20 mėn.
amžiaus mišrūnų skerdenos svėrė 14,88-39,67 proc. daugiau, atitinkamai jų skerdenų išeigos buvo 0,62-1,78 proc. didesnės
nei Lietuvos vietinių kalakutų. Siekiant gauti didesnio svorio natūraliai besiveisiančias kalakutų populiacijas, tikslinga
veisti antros ir trečios kartos mišrūnus.
Tirtas ‘Miranda’, ‘Golosemiannaja’, ‘Herakles’ veislės moliūgų sėklų aliejus, išskirtas iš moliūgų, išaugintų pagal
skirtingas technologijas. Lietuvos žemės ūkio universiteto (LŽŪU) Bandymų stotyje 2005 – 2006 m. auginti aliejiniai moliūgai.
Tyrimo tikslas – įvertinti organinių ir mineralinių trąšų poveikį riebalų rūgščių kiekiui moliūgų sėklų aliejuje. Moliūgams
tręšti naudotos skirtingos trąšos: humuso rūgščių (kiekis skaičiuotas pagal reikiamą Humistar kiekį) – 30 l ha-1;
kompleksinės (N:P:K – 10:10:20) – 500 kg ha-1; kompostas (70% mėšlo + 30% augalinių liekanų) – 40 t ha-1; kompleksinės
(N:P:K – 10:10:20) + humuso rūgščių – 500 kg ha-1+ 30 l ha-1.Aliejinių moliūgų sėklų aliejuje riebalų rūgštys ekstrahuotos
Folčo metodu.
Tyrimai parodė, kad aliejinių moliūgų sėklų aliejuje dominavo riebalų rūgštys: palmitino C16:0 – nuo 11,48 iki 14,05
%, oleino C18:1 – nuo 16,35 iki 22,06 % ir linolo C18:2 – nuo 61,33 iki 65,57 %. Sočiųjų riebalų rūgščių kiekį moliūgų sėklų
aliejuje ‘Miranda’ veislės moliūguose didino kompostas, ‘Herakles’ – komleksinės ir humuso rūgščių mišinys, ‘Golosemiannaja’
– humuso rūgščių trąšos. Daugiausia mononesočiųjų riebalų rūgščių nustatyta ‘Miranda’ veislės sėklų aliejuje,
išskirtame iš moliūgų, augintų kontrolinio varianto laukelyje, ‘Herakles’ ir ‘Golosemiannaja’, tręštuose humuso rūgščių
trąšomis. Polinesočiųjų riebalų rūgščių kiekį moliūgų sėklų aliejuje ‘Miranda’ veislės moliūguose didino humuso rūgščių
trąšos, ‘Herakles’ ir ‘Golosemiannaja’ – kompostas.
Tyrimai atlikti LŽŪU Genetikos ir biotechnologijos laboratorijoje. Tirtos trys žieminių rapsų veislės: ‘Alasca’, ‘Amber’
ir ‘Attila’. Augalai buvo auginti programuojamoje auginimo kameroje ‘MLR-350’, fotoperiodas – 16 h. Iki 1,06 augalų
vystymosi potarpsnio temperatūra buvo palaipsniui mažinama ( dieną pasiekė +100 C, o naktį – +80 C ). Po to augalai
buvo pernešti į auginimo patalpą, kur temperatūra siekė nuo + 200 iki 220 C. Po keturių dienų augalai pirmą kartą, vėliau –
pakartotinai buvo nupurkšti α-prolino skirtingų (5, 10 ir 20 mM l-1 ) koncentracijų tirpalais, t.y. buvo siekta susilpninti negatyvų
terminio režimo pokyčių sukeltą poveikį. Buvo nustatyta skirtinga tirtų veislių reakcija į terminio režimo pokyčių
sukeltą stresą ir jį mažinantį prolino poveikį. Po reparacijos ‘Amber’ veislės kontrolinio varianto augalų buvo didesnė žalioji
antžeminės ir požeminės dalių masė, bet lėtesnis sausųjų medžiagų kaupimasis šaknyse, lyginant su kitomis veislėmis.
Dėl prolino poveikio šios veislės augaluose suintensyvėjo žaliosios masės ir sausųjų medžiagų kaupimasis šaknyse. Fluorometriniai
parametrai į temperatūros pokyčių sukeltą stresą skyrėsi. Ypač ryškūs svyravimai buvo būdingi momentinei
(Ft) ir maksimaliai (Fm’) fluorescencijai. Pagal visų fluorescencijos parametrų pokyčius dėl prolino poveikio išsiskyrė
’Attila’ veislės augalų reakcija.
Piniginių lėšų apyvartos ir su ja susijusi atsiskaitymų apskaita teikia 4,8 proc. žemės ūkio įmonės apskaitinės informacijos
ekonominių rodiklių. Nepaisant to, šio apskaitos baro informacija pakankamai vertinga, leidžianti įmonės vadovams
ir specialistams priimti pagrįstus valdymo sprendimus, ypač tada, kai reikia kontroliuoti pinigų srautų judėjimą, atsiskaitymų
su kitomis įmonėmis ar asmenimis būklę. Šios informacijos kokybę (operatyvumą, patikimumą, analitiškumą ir kt.)
tiesiogiai sąlygoja kompiuterių, jų programinės įrangos ir komunikacijos priemonių naudojimas darbuotojų darbo vietose.
Šiame straipsnyje ištirtas įmonės pinigų ir atsiskaitymų apskaitos informacinės sistemos (AIS) formavimas ir naudojimas:
informacijos klasifikatorių ir pastoviųjų žinynų sudarymas; pradinės informacijos laikmenų paruošimas; rezultatinės informacijos
formavimas kompiuterizuotoje duomenų bazėje (KDB); operаtyvi įmonės finansinės būklės kontrolė ir analizė.
Javų auginimas yra vienas svarbiausių žemės ūkio verslų, tačiau Lietuvos mokslinėje literatūroje mažai nagrinėjami
ekologiškų grūdų produktų gamybos ir rinkos ypatumai, kurie yra labai aktualūs. Palyginus ekologinės gamybos pasėlių
struktūros pokyčius 2003–2006 m. nustatyta, kad varpinių ir ankštinių javų pasėlių plotas ekologinės gamybos pasėlių
struktūroje didėja. Ekologinės gamybos javų auginimą skatina tinkamos klimatinės sąlygos, tiesioginės išmokos, geros
produkcijos realizavimo sąlygos, ekologiškų grūdų paklausa. Pagal vidutinių ekologiškų grūdų supirkimo kainų 2003–
2005 m. analizę nustatyta, kad ekologiškų grūdų vidutinės svertinės supirkimo kainos mažėja. Ekologiškų grūdų supirkimo
kainos buvo didesnės nei įprastinių grūdų 19%. Palyginus ekologiškų grūdų produktų kainas tiriamuoju laikotarpiu, nustatytos
ekologiškų grūdų produktų, kaip ir grūdų, kainų mažėjimo tendencijos. Pagal vartotojų apklausą, ekologiški grūdų
produktai užima ketvirtą vietą po vaisių ir daržovių bei pieno produktų paklausiausių ekologiškų produktų grupėje.
Dėl gamtinių ir klimatinių sąlygų, gamybos cikliškumo ir kitų veiksnių grūdų auginimas nėra ta verslo šaka, kur pasiūlą
ir paklausą sureguliuotų laisvoji rinka, kartu užtikrindama grūdų augintojų pajamas. Todėl valstybė pasitelkia įvairius
gamybos ir pajamų reguliavimo svertus. Straipsnyje nagrinėjama viena iš svarbiausių valstybės intervencijos į grūdų vidaus
rinką priemonių – intervencinių pirkimų sistema. Ji suteikia galimybę grūdų augintojams, esant nepalankiai situacijai
rinkoje, parduoti juos Lietuvos žemės ūkio ir maisto produktų rinkos reguliavimo agentūrai, šalyje vykdančiai intervencinius
pirkimus, už nustatytą intervencinę kainą.
Lietuvoje grūdų intervencinių pirkimų sistema, pradėta taikyti 1998 m., nuolat buvo pertvarkoma. Iki narystės ES buvo
siekiama adaptuoti ES taikytą grūdų intervencinių pirkimų modelį, o Lietuvai tapus ES nare, – taikoma tokia pati, kaip
ir kitose sąjungos šalyse. Straipsnyje išnagrinėti grūdų intervencinių pirkimų sistemos pokyčiai ir jų priežastys šalyje iki
narystės ES ir tapus ES nare leido įvertinti šios sistemos taikymo reikšmingumą, siekiant stabilizuoti grūdų kainas ir palaikyti
grūdų augintojų pajamas, identifikuoti problemas ir pasiūlyti jų sprendimo būdus.
Kiekviena šalis siekia sukurti tokią mokesčių sistemą, kuri skatintų šalies ekonomikos augimą ir užtikrintų reikiamas
pajamas. Įvertinti šalies mokesčių sistemą yra sudėtinga, nes nėra sukurtos mokesčių sistemos vertinimo metodikos. Tyrimų
tikslas yra įvertinti Lietuvos mokesčių sistemą ir pateikti jos tobulinimo kryptis. Daugelis autorių pateikia pavienius
skirtingus vertinimo kriterijus – mokesčių naštą, apmokestinimo ribą bei apmokestinimo uždavinių ir principų suderinamumo
problemas. Straipsnyje charakterizuoti ir išskirti pagrindiniai apmokestinimo ir mokesčių sistemos principai: teisingumo,
ekonominio efektyvumo ir elastingumo, administracinio paprastumo ir aiškumo, vienkartinio apmokestinimo, mokesčių
viešumo. Įvertinus Lietuvos mokesčių sistemą nustatyta, kad pažeidžiami teisingumo, ekonominio efektyvumo ir
elastingumo, vienkartinio apmokestinimo principai ir laikomasi administracinio paprastumo bei viešumo principų. Pateikti
mokesčių sistemos tobulinimo pasiūlymai.
Pastaruoju metu keičiasi Europos visuomenės požiūris į kaimą ir žemės ūkį. Kaimas – jau nebe gamybos, bet ir vartojimo
erdvė, o žemės ūkis – ne tik prekinių gėrybių kūrėjas, bet ir atviros erdvės, aktyvaus kultūrinio kraštovaizdžio formuotojas,
etnokultūros paminklų ir jos gyvosios raiškos puoselėtojas. Besikeičiantis visuomenės požiūris į žemės ūkį, kai
vietoje „kiekybės žemiausia kaina“ svarbiausi tampa kiti dalykai – maisto kokybė, vartotojų sveikata ir gyvulių gerovė,
biologinės įvairovės, kaimo kraštovaizdžio bei aplinkos išteklių vertės, taip pat šeimos ūkių, vietinių kultūrų bei kaimo tradicijų
išsaugojimas. Mokslininkai bei politikai ėmė ieškoti naujų instrumentų, leidžiančių internalizuoti išorės efektus žemės
ūkyje, užtikrinančių optimalią žemės ūkio teikiamų viešųjų gėrybių pasiūlą. Per paskutinius du dešimtmečius Europos
šalių mokslininkai vis plačiau nagrinėja žemės ūkio išorės efektų ekonominio reguliavimo ir viešųjų gėrybių teikimo klausimus.
Susidomėjimą žemės ūkio išorės efektų ekonominiu reguliavimu ir viešųjų gėrybių teikimo skatinimu lėmė neigiama
intensyvaus produktyvistinio žemės ūkio įtaka aplinkai, maisto kokybei, gyventojų sveikatai, kaimų gyvybingumui
(sunyko tradiciniai kaimo amatai, dėl didėjančio darbo našumo sumažėjus darbuotojų poreikiui atsirado migracijos iš kaimo
vietovių problema). Tarptautinės prekybos liberalizacijos sąlygomis iškyla problema, kaip suderinti žemės ūkio viešųjų
gėrybių teikimo ekonominį reguliavimą su laisvosios prekybos reikalavimais.
Išanalizuoti tankaus, cementinio, stambiagrūdžio be priedų, skirto hidrotechnikos statinių gelžbetoninėms konstrukcijoms,
betono atsparumo šalčiui bandymų rezultatai. Tyrinėto betono stipris gniuždant 13,5-45 MPa, vandens įgėris pagal
masę 3,5-13,5 %, tankis 1800-2600 kg/m3.
Nustatytos betono, paveikto užšaldymo-atšildymo ciklais, susilpnėjimo ir betono tankio tarpusavio priklausomybės.
Betono susilpnėjimui veikiant šalčio ciklams įtakos turi tankis, – tankesnis betonas yra mažiau silpninamas šalčio.
Pagal betono atsparumo šalčiui bandymų rezultatus bei žinomas naudojamų hidrotechnikos statinių konstrukcijų betono
stiprio gniuždant, vandens įgėrio bei tankio sąsajas, nustatytos betono atsparumo šalčiui, tankio, vandens įgėrio ir stiprio
gniuždant tarpusavio priklausomybės. Pagal šias priklausomybes, žinant tyrinėjamų hidrotechnikos statinių konstrukcijų
betono tankį, vandens įgėrį ir stiprį gniuždant, galima apytiksliai apskaičiuoti betono atsparumą šalčiui.
Minėtos priklausomybės naudotinos vertinti hidrotechnikos statinių gelžbetoninių konstrukcijų būklę, prognozuoti jų
ilgaamžiškumą, sudaryti kompiuterines programas gelžbetoninių konstrukcijų betono savybėms nustatyti.
Nr.28
Augimo reguliatorių stilitų MM-464 ir MM-2-455 fiziologinio aktyvumo tyrimai atlikti LŽŪU Agrobiotechnologijos
laboratorijoje. Dideliu fiziologiniu aktyvumu pasižymėjo bandyme tirtų augimo reguliatorių – stilitų 90 mg l-1 –
koncentracijos tirpalai. Šiais tirpalais sudrėkinti miežių daigai išaugo vidutiniškai 2,3-2,6 cm didesni, šaknys 3-5 cm
ilgesnės, 10 daigų biomasė buvo 1,2-1,6 g didesnė, lyginant su kontroliniame variante užaugusiais daigais.
Lauko bandymai atlikti LŽŪU Bandymų stotyje. Tirta augimo reguliatorių įtaka cukrinių runkelių produktyvumui.
Šešių porų tikrųjų lapelių augimo tarpsnyje esantys ‘Latine‘ veislės cukrinių runkelių daigai, nupurkšti augimo reguliatorių
stilitų 90 mg l-1 koncentracijos tirpalais bei augimo reguliatorių Humicop 200 ml l-1ir Penergetic 0,5 ml l-1 koncentracijos
tirpalais. Kitos agrotechninės priemonės buvo taikomos pagal Bandymų stoties cukrinių runkelių auginimo technologiją.
Cukrinių runkelių derlius nuimtas rankomis, panaudojant traktorinį šakniavaisių keltuvą. Šakniavaisių cukringumas
nustatytas Marijampolės cukraus fabrike.
Cukrinių runkelių daigus nupurškus bandyme tirtų augimo reguliatorių tirpalais, gautas didesnis ir geresnės kokybės
šakniavaisių derlius. Dėl augimo reguliatorių Penergetic bei stilitų MM-464 ir MM-2-455 įtakos, šakniavaisių derlingumas
patikimai padidėjo vidutiniškai 5-7 t ha-1 arba 9-12 proc., cukringumas padidėjo 43-52 proc. vienetais, baltojo cukraus gauta
1-1,3 t ha-1 patikimai daugiau, lyginant su kontroliniu variantu, kur augimo reguliatoriai nebuvo panaudoti. Cukrinių runkelių
daigus nupurškus reguliatoriaus Humicop tirpalu, šakniavaisių derlingumas bei cukringumas padidėjo nežymiai ir
nepatikimai.
Nuolat didėjant vaisių ir uogų poreikiui, kasmet didėja sodų ir uogynų plotai, ypač juodųjų serbentų perdirbimas pramoniniu būdu. Juodųjų serbentų vandens poreikis, arba suminis išgaravimas, per vegetacijos laikotarpį buvo tiriamas 1996-1999 metais Lietuvos žemės ūkio universiteto ir Kretingos raj.Vidmantų objektuose. Nustatyta suminio išgaravimo priklausomybė nuo klimatinių sąlygų ir juodųjų serbentų biologinių savybių. Tyrimų duomenys panaudoti juodųjų serbentų drėkinimo režimui apskaičiuoti dirvožemio vandens balanso metodu. Uoginėms kultūroms drėkinti galima naudoti mobilius lietinimo įrenginius.
Paviršinio nuotėkio formavimosi procesas labai priklauso nuo liūčių struktūros. Lietaus intensyvumo pasiskirstymas liūties metu yra skirtingas įvairiose vietovėse, kadangi priklauso nuo labai kintančių meteorologinių sąlygų. Todėl labai svarbu žinoti šiuos dėsningumus ir juos įvertinti skaičiuojant paviršinio nuotėkio nuleidimo įrenginius.
Pastaruoju metu sukurta daug programinės įrangos paviršiniam nuotėkiui modeliuoti ir jo nuleidimo įrenginiams projektuoti. Šios programos reikalauja detalesnių pradinių duomenų nei empiriniai skaičiavimo metodai. Vienas iš pagrindinių įvedamų duomenų yra hipotetinė liūtis.
Straipsnyje pateikiama Kauno meteorologinės stoties liūčių analizė ir skaitmeninio eksperimento, panaudojant MikeShe modelį, rezultatai. Nors tai labiau teorinio pobūdžio darbas, jis leis projektuotojams geriau pažinti analizuojamus procesus ir pasirinkti tinkamesnius skaičiavimo metodus.
Trūkstant patikimos ir detalios informacijos apie žemės ūkio subjektus, atliktas realios žemės naudojimo situacijos tyrimas Vidurio Lietuvoje. Tyrimo objektu pasirinkti aštuoni rajonai. Į parengtos anketos klausimus atsakinėjo VŽĮ specialistai, jiems talkino seniūnijų darbuotojai. Darbe išanalizuota reali privačios ir asmeninio ūkio žemės naudojimo situacija; žemės ūkio bendrovių padėtis, jų silpnumo priežastys; melioruotų žemės ūkio naudmenų būklė; pastatų statyba ir kelių poreikis kadastro vietovėse; žemės ūkio paskirties žemės rinkos situacija ir kiti klausimai. Nustatyti koreliaciniai ryšiai tarp nuomojančių ir nenaudojančių žemės savininkų procentais ir žemės ūkio naudmenų našumo balo bei žemės ūkio paskirties žemės pirkimo-pardavimo, nuomos kainos ir našumo balo.
Įvairių statybų metu (rengiant pamatus, rūsius ir pan.) iškasama daug grunto. Šis gruntas, išskyrus augalinį sluoksnį, netinkamas ž.ūkio kultūroms auginti, todėl dažniausiai išvežamas į sąvartynus ar kitas vietas, dėl ko dažnai gadinamas kraštovaizdis. Atitinkamose formose presuojant šį gruntą galima pagaminti blokelius, plytas ar kitokius gaminius, tinkamus naudoti tam tikroms įvairios paskirties pastatų konstrukcijoms. Gaminant tokius gaminius neteršiama aplinka, nes nenaudojamas kuras, be to, nenaudojant jų gamyboje aukštų temperatūrų, jie gaunami ekologiškai švarūs. Kita vertus, toks šių gruntų panaudojimas atpigintų statybą, kas pastaruoju metu yra aktualu, ypač kaime.
Statybiniai gaminiai gali būti presuojami iš molinio, priemolinio bei priesmėlinio gruntų, tačiau norint juos plačiau panaudoti reikia atlikti atitinkamus tyrimus.
Straipsnyje pateikiami presuoto molio bandinių stiprio gniuždant bandymų rezultatai priklausomai nuo molio presavimo slėgio, jo drėgnio ir išlaikymo iki bandymo trukmės.
Dalis nusausintų plotų savaime apauga pelkine augalija, krūmais ir medžiais. Tokiuose plotuose melioracijos įrenginiai, drenažas intensyviai genda ir sunyksta. Vyksta savaiminė nusausintų plotų renatūralizacija. Dėl sunkiai prognozuojamos renatūralizacijos eigos bei pasekmių šis procesas turi būti reguliuojamas. Dėl to kai kurie neefektyviai nusausinti arba nenaudojami plotai turi būti apsodinami mišku ar specialiosios paskirties želdiniais, o dalis plotų renatūralizuojama atstatant pažeistą kraštovaizdį ir biologinę įvairovę. Nusausintų žemių techninė renatūralizacija - tai kai kurių kraštovaizdžio komponentų atstatymas į panašią, anksčiau buvusią, bet tobulesnę būklę, atkuriant jų hidrologinius, hidraulinius, fizikinius ir cheminius procesus, biologinių bendrijų charakteristikas, teritorijų ekologines funkcijas bei dinaminę pusiausvyrą.
Straipsnyje analizuojamas renatūralizuotinos žemės naudojimo ir apsaugos teisinis reguliavimas (tikslinės žemės naudojimo paskirties nustatymas ir keitimas, žemės nuosavybės formų kaita, saugomų teritorijų steigimas anksčiau buvusiuose ūkinės veiklos plotuose) bei pagrindinės renatūralizuotinų nusausintų žemių vertinimo kriterijų grupės - ekologiniai ir ekonominiai kriterijai. Renatūralizuotinų nusausintų žemių vertinimo ekologiniai ir ekonominiai kriterijai dėl skirtingų vertinimo interesų bei vertinimo rezultatų yra visiškai priešingi. Ekonominis kriterijus įvertinamas žemėse išauginamos produkcijos pinigine išraiška. Tačiau tai neparodo teritorijos ekologinės svarbos. Nusausintų plotų ekologinę svarbą nusako ekologiniai kriterijai.
Lietuvoje pelkių reikšmė, jų teikiamos vertybės neretai nepakankamai vertinamos, nors, pagal vyraujančią aplinkosaugos specialistų nuomonę, pelkių reikšmė yra svarbi ir įvairiapusė.  Straipsnis skirtas aprašyti tyrimams, kurių pagrindinis tikslas buvo įvertinti pelkių tvarkymui reikšmingus faktorius. Sėkmingas pelkių tvarkymo planų įgyvendinimas skatina gyventojų nuomonės formavimą, visokeriopą gyventojų paramą išsaugant pelkes kaip kraštovaizdžio elementą ir vertingą, unikalią ekosistemą. Pradinių tyrimų metu siekta sužinoti, koks Lietuvos gyventojų požiūris vertinant pelkes, kokia jų reikšmė lyginant su kitomis šalies ekosistemomis, teigiamas ir neigiamas savybes, kurias gyventojai priskiria pelkėms ir pelkių, kaip ekosistemos, išsaugojimo svarbą.Tyrimų metu buvo tirta gyventojų nuomonė, norint išsiaiškinti respondentų motyvus pasirenkant vieną ar kitą atsakymą apie tiriamą objektą, gyventojų žinių lygį pelkių svarbos ir vertės klausimais.
Tyrimo metodų, apklausos subjektų bei būdų pasirinkimas priklauso nuo daugelio faktorių ir turi įtakos tyrimo rezultatams. Pagal literatūros rekomendacijas ir tyrimo finansines galimybes buvo pasirinkti šie informacijos apie pelkių svarbą rinkimo būdai: pilotinių žmonių grupių apklausa, spausdinto klausimyno su pasirenkamais pateiktų atsakymų variantais platinimas ir betarpiška gyventojų apklausa (interviu).
Tyrimų rezultatai parodė, kad Lietuvoje eiliniai gyventojai ir specialistai, dirbantys aplinkosaugos ir švietimo sistemoje, ši\ek tiek skirtingai supranta sąvoką “pelkė”. Informacijos rinkimo metodai tam tikru mastu sąlygojo atsakymų turinį, šiuos metodus naudojant tam tikra seka, jie papildo vienas kitą ir leidžia gauti išsamesnę informaciją apie įvairių gyventojų sluoksnių suvokiamą pelkių svarbą. Aplinkosaugos ir švietimo specialistai labiau vertina pelkes daugiau kaip vandens kokybės, vandens atsargų kaupimo, priešerozinius objektus. Eiliniai gyventojai kaip pelkių teigiamas savybes pirmiausia nurodo: uogų, grybų augimvietės, vertingų faunos ir floros rūšių gyvenamąją aplinką, unikalų gamtovaizdį. Tyrimo rezultatai rodo, kad pagal bendrą gyventojų vertinimą pelkės yra tik 8 vietoje iš 9 ekosistemų, kad jos svarbios arba labai svarbios pasisakė tik 54 % apklaustųjų, tuo tarpu net 99 % respondentų nurodė, kad miškas, upė, ežeras yra svarbios arba labai svarbios ekosistemos. Aplinkotyros ir švietimo darbuotojų 87 % įvardijo pelkes kaip svarbias arba labai svarbias ekosistemas (ketvirtoji vieta tarp devynių tirtų ekosistemų). Tai rodo, kad gyventojų švietimas pelkių svarbos klausimu nėra pakankamas, nes iš esmės nuo eilinių gyventojų paramos ir pastangų priklausys pelkių, kaip unikalios ekosistemos, išsaugojimas.
Dauguma mažų nuotėkų valymo sistemų Lietuvoje buvo įrengtos 1970 – 1985 metais, tačiau dėl įvairių priežasčių šios sistemos dabar jau yra neefektyvios. Nuotėkų valymo sistemas prižiūri nepasirengę šiam darbui, nekvalifikuoti darbuotojai, sistemoms eksploatuoti skiriama per mažai lėšų, todėl jų būklė prastėja. Skirtinguose Lietuvos rajonuose pastaruoju metu pradėta tirti nuotėkų valymo sistemų būklę, nagrinėti jos gerinimo galimybes bei būdus. Lietuvos žemės ūkio universiteto Hidrotechnikos katedros darbuotojai tokius tyrimus atliko Alytaus rajone.
Natūrinių tyrimų metu buvo įvertinta nuotėkų valymo sistemų būklė, techniniai rodikliai. Buvo atlikta išsami jų veikimo bei priežiūros išlaidų analizė, nuotėkų valymo įrenginių veikimo efektyvumo įvertinimas.
Apžiūrų metu nustatyta, kad nors ir daugelyje Alytaus rajono gyvenviečių yra centralizuotos nuotėkų šalinimo sistemos bei biologiniai nuotėkų valymo įrenginiai, tačiau kai kur pastarieji yra apleisti ar net visai sugriuvę, taip pat yra pora gyvenviečių, kur nuotėkos valomos tik septikuose. Daugelyje  gyvenviečių daugiau kaip pusė gyventojų neturi galimybės naudotis centralizuotomis nuotėkų šalinimo sistemomis, o kai kurie jomis naudotis nepageidauja. Kadangi labai sumažėjo vandens suvartojimas bei nuotėkų kiekis, valymo įrenginių visas našumas nepanaudojamas. Tačiau nuotėkų valyklų į atvirus vandens telkinius išleidžiamo vandens kokybės rodiklių analizė parodė, kad ir dabar beveik kiekvienu tirtu atveju buvo viršijama bent viena maksimali leistinoji reikšmė. Geriausi techniniu ir ekonominiu požiūriais yra tokie nuotėkų valymo įrenginiai, kuriuose naudojama mažai elektros energijos ir kur gerai panaudojamas projektinis įrenginių našumas.
Eksperimentiškai ir teoriškai nagrinėjama gelžbetoninių dviatramių sijų-sienučių atsparumas suirimui ir pleišėtumui, veikiant skersinei jėgai. Sienučių aukščio ir angos santykis keitėsi nuo 0,3 iki 1,5. Jos apkrautos sutelktomis jėgomis, pridėtomis sijos angos trečdaliuose. Sijų sienučių įtempimų būvis nustatomas tamprumo teorijos metodais, o jose veikiančias tempimo jėgas turi perimti armatūra. Bandant sijas sienutes pirmieji vertikalūs plyšiai atsiranda tempiamos zonos viduriniame trečdalyje. Toliau didinant apkrovą atsiranda ir įstrižų plyšių. Jie didėja intensyviau negu vertikalūs. Praktinę reikšmę turi ne tik tamprių sijų sienučių įtempimų nustatymas, bet ir tuomet, kai jose atsiranda įstrižų plyšių ir įvyksta suirimas. Skaičiavimai rodo, kad teorinės pleišėjimo apkrovos įstrižame pjūvyje gaunamos didesnės, palyginus su eksperimentinėmis. Neatitikčiai pašalinti siūloma eksperimentinė teorinė lygtis, patiksli­nanti maksimalius svarbiausiuosius tempimo įtempimus įstrižame pjūvyje. At­sivėrus įstrižiems plyšiams, betono ir armatūros įtempimai padidėja. Pagal siūlomą skaičiavimo metodiką galima nustatyti ardomąją apkrovą įstrižame pjūvyje įvertinant betono ir armatūros poveikį.
Daugelis metalinių detalių prie medinių elementų bei įrengiant hidrotechninių monolitinio gelž­betonio konstrukcijų klojinius jungiamos medvaržčiais. Medvaržčiai į medieną privalo būti įsukami, bet kartais jie įkalami. Kietmedyje, prieš įsukant medvaržčius, išgręžiami tam tikro skersmens lizdai.
Eksperimentais nustatyta, kad įkaltų į medieną medvaržčių pasipriešinimas ištraukiant yra žymiai mažesnis nei įsuktų. Iš dalies įkaltų, o po to papildomai įsuktų medvaržčių pasipriešinimas yra mažesnis už įsuktų iki to pat gylio vienodų medvaržčių pasipriešinimą.
Nustatyti lizdų medvaržčiams įsukti į kietmedį optimalūs skersmenys bei medvaržčių pasipriešinimo kitimo dėsningumai priklausomai nuo lizdo skersmens.
Pateikti duomenys skirti detalių jungimo medvaržčiais technologijai tobulinti.
1992-2000 m. Nemuno žemaslėnyje buvo tiriamas potvynio poveikis užliejamųjų pievų dirvožemio tankiui ir maisto medžiagų kiekiui jame. Dirvožemių savybės buvo nustatomos rudenį ir praėjus potvyniui neužliejamuose ir užliejamuose polderiuose, taip pat dirbtinai užliejamuose laukeliuose (1994-1996 m.).
Ilgalaikis užliejimas (potvynis) mineralinių dirvožemių tankio beveik neveikė. Durpinio dirvožemio tankis praėjus potvyniui 0-20 cm sluoksnyje sumažėdavo 7-12 (, bet iki rudens vėl padidėdavo. Hidrolizuojamo azoto kiekis praėjus potvyniui vidutiniškai padidėdavo: mineraliniuose dirvožemiuose - 55, durpiniuose - 120 mg/kg, judriojo fosforo (P2O5) - atitinkamai 85 ir 30 mg/kg, judriojo kalio (K2O) - 20 ir 40 mg/kg. Skirtumų tarp azoto kiekio išilgai slėnio nenustatyta, o fosforo ir kalio kiekiai praėjus potvyniui žemaslėnio aukštutinėje dalyje buvo atitinkamai 20 ir 30 ( didesni negu deltoje. Ryšio tarp maisto medžiagų kiekio ir užliejimo trukmės nerasta.
Lietuvoje 80 % hidrografinio tinklo sudaro melioracijos grioviai. Remiantis apklausų (respondentai - rajonų melioracijos skyriai) būdu 1997-1999 m. surinktais duomenimis, straipsnyje bandoma nustatyti bebrų (Castor fiber L.), kai jų populiacijos vystymasis paliktas savieigai, plitimo melioracijos grioviuose tendencijas ir mastą. Gauta, kad šiuo metu grioviuose jau gyvena daugiau kaip 30 % visos populiacijos, daugiausia užtvankų miškų ir pamiškių, be to, mažo vandeningumo grioviuose; apčiuoptos geografinės aplinkos poveikio užtvankų plitimui grioviuose tendencijos. Straipsnyje taip pat aptariama, kiek ir kaip gali keistis užtvankų išplitimas grioviuose ateityje.
„Šiandien jau aišku, kad polinkis į kvaišalus gali būti užkoduotas genuose, atsakinguose už dopamino ir serotonino apykaitą smegenyse. Kalbėdami apie pavojingus genus, turime omeny tam tikras genų kombinacijas, kurios lemia žmogaus charakterį, temperamentą“, - teigė neseniai Lietuvoje viešėjęs Jungtinių Tautų Narkotikų kontrolės ir nusikalstamumo prevencijos biuro atstovas dr. Gilberto Gerra.
Anot eksperto, nuo tam tikrų genų kombinacijų priklauso žmogaus agresyvumas, jo nuotaikų svyravimai arba, atvirkščiai, noras pabėgti nuo visuomenės, nesugebėjimas bendrauti ir užmegzti naujų ryšių. Spręsdami šias per genus paveldėtas problemas jaunuoliai neretai griebiasi narkotikų.
„Žinoma, genuose užkoduotas tik polinkis. Kai kurie žmonės, pavyzdžiui, turi polinkį sirgti astma, epilepsija, bet nebūtinai ja suserga. Tiesiog polinkį į priklausomybę turinčių žmonių organizmui trūksta medžiagų, atsakingų už gerą nuotaiką. Todėl žmogus ieško kokio nors dopingo“, - įsitikinęs Kauno klinikų konsultacinės poliklinikos genetikas Danielius Serapinas.
Mediko teigimu, jei žmogus laiku pajustų turintis problemų ir užsiimtų kokia nors veikla, kuri jam galėtų suteikti reikiamų emocijų, tai būtų puiki prevencija nuo narkotikų. Deja, realybė yra kitokia. Savo vaikų bėdų nepastebi net tėvai.
Beje, genetiškai užkoduotą polinkį narkotikams turintys žmonės 10 kartų sunkiau šios priklausomybės atsikrato, net jei būna pasiryžę gydytis. Gydant juos medikams tenka griebtis antidepresantų ir kitokių nuotaikų svyravimus kompensuojančių vaistų.
„Kiekvienas žmogus atsineša unikalią fermentinę struktūrą, dėl kurios vienas medžiagas organizmas toleruoja, kitų – ne. Pavyzdžiui, yra žmonių, kurie negali gerti net kavos. Lygiai taip pat vieni žmonės turi atsparumą narkotikams, kiti – ne“, - kolegoms pritarė Vilniaus priklausomybės ligų centro vadovas Emilis Subata.
Anot jo, daug kas neįvertina, kad priklausomybė gali turėti įvairias priežastis – biologines, psichologines ir socialines. Pirmiausia šį polinkį savo vaikams gali perduoti tėvai. Pavyzdžiui, jau seniai įrodyta, kad alkoholikų vaikai 3-4 kartus labiau rizikuoja pradėti gerti.
Taip pat priklausomybė lengviau formuojasi tiems, kurie turi psichikos sutrikimų. Tai nebūtinai liga – aplinkiniai jų gali net nepastebėti.
„Jei žmogus linkęs į depresiją, sunkiau susidoroja su visuomenės keliamais uždaviniais, jis pradeda vartoti narkotikus kaip stimuliatorių. Tuo tarpu jei žmogus linkęs į nerimą, jis ieško opiatų, kurie ramina. Gydant labai svarbu visus šiuos paveldėtus sutrikimus diagnozuoti“, - pasakojo E. Subata.
Anot mediko, neutralizuoti paveldėtą polinkį pajėgi darni šeima. „Jeigu tėvai atsižvelgia į augančio jaunuolio poreikius, jei namuose yra geras emocinis klimatas, emocijų poreikis kompensuojamas“, - svarstė pašnekovas.
Vilniuje ruošiamasi atnaujinti miesto centre esantį Sereikiškių parką. Sostinės kraštovaizdžio specialistai parko atnaujinimo projektą parengė remdamiesi istoriniais šaltiniais, todėl parke nebeliko vietos liepų alėjai, kurią norima iškirsti. Tokiems planams nepritaria dalis sostinės architektų bei politikų.
„Nepaisant gana prastos situacijos, parkas yra turtingas detalėmis ir prisiminimais, kurie gali būti pagerinti ir išvystyti. Parkas prašviesės nuo nepriežiūros metų sutankėjimo, o suformuotos erdvės leis eksponuoti praeities etapus“, - DELFI teigė SĮ „Vilniaus planas“ architektė Jurga Šimeliūnienė.
Jos teigimu, atnaujintame parke suprojektuotas dviračių takas palei Vilnios krantą, vaikų žaidimo aikštelės, kamerinių renginių ir šachmatų mėgėjams skirtos aikštės, atkurti tvenkiniai. Taip pat siūloma eksponuoti skulptūrų kolekciją.
Pasak J. Šimeliūnienės, liepų alėja yra vėlyvas 20 a. vidurio parko elementas, nieko bendra neturintis su senaisiais parko raidos etapais. Dalis alėjos medžių, nors ir neseni, bet nustelbti ir sergantys dėl per tankaus susodinimo.
„Alėja neatitinka reprezentacinės alėjos reikalavimų: medžiai susodinti netolygiais atstumais ir per tankiai, kaip liepų rūšiai, nebuvo tinkamai prižiūrimi. Bus išsaugomos geriausios būklės liepos, kurios įkomponuojamos kaip naujų erdvių akcentai“, - teigė architektė.
„Neįmanoma nenuvalius laiko apnašų ir nieko nešalinant atkurti erdves ir išryškinti parko senmedžius, sutvarkyti takų ir vandenų sistemas, atnaujinti inžinierinius tinklus“, - antrino parkotyrininkas Kęstutis Labanauskas.
Jo teigimu, stambiausios iš numatytų šalinti medžių yra kelios tuopos, sudarkytos ankstesnio nevykusio genėjimo ir apimtos puvinio, todėl keliančios grėsmę parko lankytojams.
Dalies pašalintų medžių vietose specialistai žada atsodinti tų pačių arba vertingesnių rūšių sodinukus, atkurti anksčiau parke augusias, bet išnykusias medžių bei krūmų rūšis.
Šalies valdžios palankumo labiausiai nuo Vilniaus nutolusiai gyvenvietei siekiama ir keičiant partijas. Taip neringiškiai komentavo Neringos mero sprendimą papildyti socialdemokratų partijos gretas. Vigantas Giedraitis neslėpė neseniai tapęs socialdemokratu. Jis į miesto tarybą buvo išrinktas kaip nepartinis koalicijos „Už Neringos ateitį“ atstovas.
Prieš rinkimus V.Giedraitis išstojo iš susikompromitavusios Darbo partijos.
Paklaustas, kas lėmė jo sprendimą pakeisti politines pažiūras ir tapti socialdemokratu, Neringos meras buvo lakoniškas: „Kodėl socialdemokratų partija? Todėl, kad ne kita“.
V.Giedraitis aiškino, kad socialdemokratų ir suburtos koalicijos „Už Neringos ateitį“ rinkimų programos beveik identiškos, todėl ir tapęs socialdemokratu jis galės siekti užsibrėžtų tikslų.
Meras paneigė kalbas, kad jo sprendimą lėmė siekis, jog aukščiausia valdžia Neringai skirtų kuo daugiau dėmesio, nes norėtų rūpintis bendrapartiečio vadovaujamu miestu.
„Neringai visada daug dėmesio skiriama“, – atrėmė V.Giedraitis.
Galbūt tapęs socialdemokratų partijos, kurios reitingai nėra patys prasčiausi, nariu, Neringos meras ketina dalyvauti kitąmet vyksiančiuose Seimo rinkimuose?
„Jūs tiek daug norite iškart sužinoti. Kol kas aš niekur nesiruošiu“, – išsisukinėjo vadovas.
Kartu su V.Giedraičiu į socialdemokratų partijos gretas įsiliejo ir Neringos savivaldybės administracijos direktorius Algimantas Vyšniauskas, dvi biudžeto skyriaus specialistės. Prie socialdemokratų prisijungė ir buvęs Darbo partijos Neringos skyriaus pirmininkas Česlovas Stonys.
Šiuo metu socialdemokratai Neringos miesto taryboje turi keturis mandatus. Visi partijos nariai priklauso politinei daugumai, todėl valdžia nesikeis.
Anot socialdemokratų partijos Neringos skyriaus pirmininko Algimanto Pukelio, V.Giedraitis į partijos duris beldėsi dar prieš rinkimus. Tačiau galiausiai jis nusprendė būti nepartinis ir pasitikrinti, ar žmonės balsuoja už jį, ar už partiją.
V.Giedraitis politiko karjerą pradėjo būdamas konservatoriumi. Vėliau jis perėjo į naujai kuriamą Darbo partiją.
Partijas mėgo keisti ir buvęs Neringos meras, praėjusiais metais Anapilin iškeliavęs Stasys Mikelis.
Daugelis klaipėdiečių neturi nė menkiausio supratimo, už kokias Klaipėdos strategų galvose gimusias vizijas jie yra priversti mokėti iš savo kišenės – miesto biudžeto. Pavyzdžiui, bakstelėjęs žemėlapyje į apleistą teritoriją, valdininkas negali pats atsakyti, kas joje turėtų būti. Tačiau išeitis randama nesunkiai.
Skelbiamas konkursas parengti galimybių studiją, ir jį laimėjusi bendrovė už mokesčių mokėtojų pinigus atsako į valdininkams rūpimą klausimą. Šiuo metu įvairios konsultacinės kompanijos rengia ne vieną galimybių studiją, kurią užsakė savivaldybė.
Netrukus turėtų būti pateiktos kelios alternatyvos, kaip turėtų atrodyti uostamiesčio poilsio parkas. Atsakymo kaina – 53 tūkst. litų.
Kita bendrovė savivaldybei turės pateikti galimybių studiją, kurioje bus pateikta informacija, ar Danės upės slėnio teritorija nuo Biržos tilto iki Palangos plento tinkama plėtoti vandens ir kultūros turizmą. Už tai įmonė „Eurointegracijos projektai“ iš savivaldybės gaus 500 tūkst. litų.
Dar 420 tūkst. bus pridėti už tai, kad bendrovė parengs dviračio tako palei Danę techninį projektą.
Šiuo metu taip pat rengiama ir plaukimo baseino su sporto sale galimybių studija ir techninis projektas. Už tai, kad Socialinės ir ekonominės plėtros centras išsiaiškins, kaip P.Lideikio gatvėje pastatyti tarptautinių varžybų reikalavimus atitinkantį plaukimo baseiną ir kiek tai kainuos, savivaldybė pasiryžusi sumokėti 875 tūkst. litų.
Kitais metais taip pat numatyta parengti ne vieną galimybių studiją. Už 200 tūkst. litų turėtų būti atsakyta į klausimą, kam galima pritaikyti Klaipėdos piliavietę.
Konkursą laimėjusi konsultacinė bendrovė turės pateikti atsakymą, kokią sporto bazę reikia kurti Smiltynėje, kad ji būtų pritaikyta turizmo ir sporto reikmėms. Taip pat ieškoma atsakymo, iš kur gauti pinigų sumokėti, kad toks objektas atsirastų.
Už atsakymus į iškeltus klausimus iš miesto biudžeto tikimasi sumokėti apie 50 tūkst. litų.
Prašoma, kad 2008 metų miesto biudžete būtų numatyta ir 50 tūkst. litų, kuriuos būtų galima išleisti žuvų turgaus galimybių studijai parengti.
Taip esą bus galima baigti netylančias diskusijas apie tai, kur tas žuvų turgus turi būti ir kaip jis gali atrodyti ir veikti.
50 tūkst. litų norima nepagailėti ir Turgaus aikštės išvystymo ir pritaikymo turizmo poreikiams galimybių studijai parengti.
Už mokesčių mokėtojų pinigus taip pat ieškoma atsakymo, ką daryti su pajūryje buvusiais kariniais objektais.
Kone brangiausiai kainuojanti galimybių studija gali tapti siekis išsiaiškinti, kokį ekologišką transportą reikia diegti mieste.
Galimybių studija, kuri preliminariai gali kainuoti apie milijoną litų, turėtų atsakyti į klausimą, ar Klaipėdoje reikalingas tramvajus, koks turėtų būti jo maršrutas, kaip išspręsti žemių sklypų, per kuriuos driektųsi tramvajaus bėgiai, problemą. Taip pat tikimasi gauti atsakymą, iš kur reikėtų gauti pinigų, kad tramvajaus projektas išvystų dienos šviesą. Preliminariai skaičiuojama, kad tokiam projektui reikia bemaž 500 mln. eurų (1,72 mlrd. litų).
Investicijų ir verslo plėtros skyriaus vedėja Elona Jurkevičienė tikino, kad galimybių studijai reikalingo milijono litų iš miesto biudžeto tikrai nebus prašoma.
„Jei negausime finansavimo iš Europos Sąjungos, galimybių studijos nerengsime“, – teigė vedėja.
E.Jurkevičienės teigimu, be galimybių studijų miestas neišsiverstų. „Kai neturime atsakymo, kas gali atsirasti viename ar kitame objekte, į tokį klausimą atsako galimybių studija. Jos rengėjai pateikia kelias alternatyvas“, – sakė vedėja.
Ji pabrėžė, kad galimybių studijos būtinos ir norint, kad kurio nors objekto statybą ar projekto įgyvendinimą finansuotų Europos Sąjunga. Ji tuomet padengia ir išlaidas, kurių reikėjo parengti galimybių studiją.
Galimybių studijas rengiančios bendrovės „Eurointegracijos projektai“ direktorius Gintaras Lubauskas teigė, kad savivaldybės specialistai parengti svarbaus dokumento negali.
„Visi jie turi savo tiesiogines pareigas. Žinoma, galima įkurti atskirą skyrių, tačiau tai ne išeitis. Rengiant galimybių studijas reikia įvairių specialistų pagalbos. Ar savivaldybėje galėtų dirbti hidrologas?“ – klausė G.Lubauskas.
Paklausta, ar parengtos galimybių studijos gula į stalčius, ar galiausia tampa realybe, E.Jurkevičienė vardijo įgyvendinamus projektus.
Šiuo metu dirbama, kad Giruliuose būtų įrengtas kempingas, valomos jūroje ties Smiltyne esančios laivų kapinės, rengiamas universalios sporto arenos techninis projektas, buvęs Tabako fabrikas verčiamas kultūros objektu.
„Klaipėdos keleivinio transporto“ direktorius Gintaras Neniškis ketino atsižvelgti į galimybių studijoje išsakytas pastabas apie būtinybę uostamiestyje kurti naujus maršrutus.
Tačiau kai kurios galimybių studijos prieštarauja viena kitai ir galbūt niekada netaps realybe.
Prieš trejus metus buvo sukurta Transporto sektoriaus vystymo galimybių studija. Jos rengėjai pasisakė, kad Tiltų gatvė negali būti skirta tik pėstiesiems.
Tačiau netrukus parengta kita – senamiesčio atgaivinimo – galimybių studija atskleidė, kad visos senamiesčio gatvės turi būti atiduotos tik pėstiesiems, ir taip esą miesto širdis taps gyvesnė. Neretai galimybių studijose numatytos vizijos pribloškia net ir pačius valdininkus. Taip atsitiko su 94 tūkst. litų kainavusia Smiltynės išvystymo galimybių studija.
Jos rengėjai, neapklausę nė vieno Smiltynės gyventojo, siūlė šią vietą paversti kone antrąja Palanga. Buvo pasiūlyta, kad Smiltynė, kuri priklauso Kuršių nerijos nacionaliniam parkui, taptų miesto parku, todėl šioje vietovėje nebūtų tiek suvaržymų. Tačiau valdininkų fantaziją vainikavo siekis, kad būtų parengta pajūrio pramogų salos galimybių studija. Joje buvo numatyta, kad Giruliuose, maždaug 200 metrų nuo kranto atstumu, galima sukurti salą – Karibų jūros vietoves primenantį, apie 10 hektarų pramogų kompleksą.
Tokiems sumanymams pasipriešino Europos Sąjungos ekspertai. „Ši galimybių studija buvo utopinis projektas. Daugiau tokių nėra. nors ir sala dar visiškai nepalaidota, tik labai sunku rasti, kas tokį projektą finansuotų“, – sakė E.Jurkevičienė.
Įstaigos „Transparency International“ Lietuvos skyriaus vadovas Rytis Juozapavičius galimybių studijų nepeikė. Anot jo, kur kas blogiau daryti įvairius projektus, neįvertinus, kuo tai gali baigtis.
„Tačiau galimybių studija turi būti protingas bendruomenės lėšų panaudojimas“, – pabrėžė R.Juozapavičius.
Todėl miesto valdžia pirmiausiai turi atlikti apklausą, kas labiausiai rūpi miesto gyventojams, kokias jie įžvelgia svarbiausias problemas. Galimybių studijos turi atsakyti į klausimus, kaip tas problemas išspręsti.
„Pavyzdžiui, miestiečiai pyksta, kad šunys teršia miestą. Galima užsakyti galimybių studiją, kaip tą problemą išspręsti. Jos rengėjai siūlo variantus, pavyzdžiui, šunų išmatas surenkantiems šeimininkams skiriami paskatinimai, arba numato, kad mieste turi važinėti robotai, kurie surinktų tai, ką paliko šunys“, vaizdžiai galimybių studijų naudą iliustravo R.Juozapavičius.
Tačiau jei valdžia užsako galimybių studijas, kurios įdomios tik jai pačiai, tai – nepagarba gyventojams.
„Galbūt žmonėms labiau nei sutvarkytas parkas rūpi tai, kad tenka labai daug laiko praleisti automobilių spūstyse ir nori, kad ta problema būtų išspręsta. Sąžininga valdžia paklausia, ko reikia bendruomenei, tariasi su gyventojais, o ne priima sprendimus už uždarų durų“, – pabrėžė R.Juozapavičius.
"Automobilizavimosi" socialinių išmokų sąskaita bacila vis labiau plinta po Lietuvos savivaldybes. Jos nesustabdė net praėjusią savaitę kilęs ažiotažas dėl Kalvarijos valdžios užmojų. Įsigyti du automobilius iš sutaupytų moksleivių nemokamam maitinimui bei kitoms socialinėms reikmėms skirtų lėšų jau nutarė Marijampolės savivaldybė. Apie tai svajoja ir Kazlų Rūdos valdininkai.
Pasak Marijampolės savivaldybės Finansų ir biudžeto departamento direktorės Gražinos Rainienės, automobiliams pirkti bus panaudota tik maža dalis sutaupytų lėšų, kurių yra per 1 mln. litų. Dviem lengviesiems tarnybiniams automobiliams numatyta išleisti 40 tūkst. litų.
"Tai nebus naujos mašinos, jomis važinės Marijampolės ir Liudvinavo seniūnijų darbuotojai", - teigė valdininkė.
Anot jos, didžiausia dalis sutaupytų lėšų perskirstyta kitoms socialinėms reikmėms - greitosios medicinos pagalbos inventoriui įsigyti, įvairioms neįgaliųjų organizacijų programoms, socialinių įstaigų remontui.
Du automobilius, bet jau naujus ir kainuosiančius po 41 tūkst. litų, netrukus žada pirkti Kazlų Rūdos savivaldybės valdžia. Pasak mero Česlovo Pečkio, už sutaupytas socialinės paskirties lėšas įsigytos mašinos bus skirtos civilinės saugos ir pirminės teisinės pagalbos specialistams.
"Esame sutaupę apie 171 tūkst. litų, todėl daugiau lėšų automobiliams skirti nežadame. Transporto priemonių mums reikia, nes šiemet nurašėme 3 nevažiuojančias lengvąsias mašinas, būtina nors kiek atnaujinti parką", - tikino Č.Pečkys.
Už kitas sutaupytas lėšas Kazlų Rūdos valdžia kompensuos dalį dujinių katilų ir įvadų įrengimo išlaidų Medžiotojų, Medeinos bei Beržų gatvių gyventojams.
Nei Kazlų Rūdos, nei Marijampolės savivaldybių vadovų "apetitas" įsigyjant automobilius kol kas neprilygsta vienos vargingiausių Lietuvoje - Kalvarijos savivaldybės - valdžios užmojams. LŽ jau rašė, kad šios nedidelės savivaldybės taryba beveik sutartinai nutarė, jog iš pašalpoms bei paramai skirtų, bet tam nepanaudotų beveik pusės milijono litų dviem lengviesiems tarnybiniams automobiliams pirkti bus išleista net 177 tūkst. litų.
Kol Marijampolės apskrities savivaldybių valdininkai socialinei sričiai skirtomis lėšomis "automobilizuojasi", varguolius šelpia kaip tik šiomis dienomis po regiono kaimus važinėjantis vokietis filantropas Gerhardas Carlas.
Labdara garsėjantis "Solidarity" generalinis direktorius šį kartą vėl rėmė daugiavaikes ir skurdžiai gyvenančias šeimas - pirko joms gyvenamąjį būstą, davė pinigų baldams, kitoms būtinoms reikmėms. Iš viso per 8 metus jis pagelbėjo beveik pusšimčiui Marijampolės apskrities šeimų, paaukojo joms apie 1,4 mln. litų.
Sereikiškių parko atnaujinimo projektas buvo svarstomas Vilniaus architektūros-urbanistikos ekspertų tarybos posėdyje, kuriame ekspertų nuomonės dėl liepų alėjos išsiskyrė.
„Dalis ekspertų pasisakė už tai, kad alėją reikėtų išsaugoti, nes vilniečiai įpratę matyti ją šiame parke. Kiti kalbėjo, kad medis nėra kažkoks nekilnojamas turtas, kurį būtina saugoti, juolab, kad tos liepos sodintos sovietmečiu, dauguma jų yra senos ir paliegusios,“ – DELFI sakė tarybos sekretorius Povilas Montvila.
Vos pasirodžius informacijai apie planuojamus darbus Sereikiškių parke, projekto autoriai sulaukė kritikos ir iš politikų.
Seimo narys Liberalų sąjūdžio pirmininkas Petras Auštrevičius kreipėsi į Vilniaus valdžią bei architektų organizacijas ragindamas inicijuoti viešas diskusijas dėl rengiamo Sereikiškių parko atnaujinimo projekto.
„Net ir sutikdamas, jog Sereikiškių parko atnaujinimas – vienas iš prioritetinių ir reikalingų projektų Vilniuje, drįstu suabejoti numatytomis drastiškomis šio projekto rengėjų planų įgyvendinimo priemonėmis.
Sereikiškių parkas – būtent tokia viešoji erdvė, kuri savita dvasia per eilę metų jau užsitarnavo Vilniaus miesto gyventojų pripažinimą. Tai faktas, kuris įpareigoja paisyti ne tik profesionalų, bet ir visuomenės nuomonės“, - teigia parlamentaras.
Nuo lapkričio 26 d. iki gruodžio 6 dienos Sereikiškių parko atnaujinimo projektas eksponuojamas Vilniaus senamiesčio atnaujinimo agentūroje, Stiklių g. 4. Gruodžio 6 d. planuojama surengti viešą projekto aptarimą su besidominčia visuomene.
DELFI jau skelbė, kad sostinės Sereikiškių parkas gali būti ne tik atnaujintas, bet ir pervadintas Bernardinų sodu. Vilniaus savivaldybės taryba pradėjo svarstyti brolių pranciškonų prašymą „sugražinti parkui istorinį jo pavadinimą“. Toks pasiūlymas taip pat sulaukė kai kurių politikų kritikos: esą parkas anksčiau niekada taip nesivadino.
Dabartinio Sereikiškių parko istorija skaičiuojama nuo 13-14 a., kai Sereikiškėse buvo Šventoji pagonių giraitė. 1469 m. Kazimieras Jogailaitis čia įkurdino Bernardinų vienuolius, kurie naudojo teritoriją derlingų sodų, tvenkinių ir vandens kanalų kūrimui.
18 a. antroje pusėje teritorija buvo pertvarkyta į uždaro tipo parką, apsodintą egzotiškais medžiais. Juo buvo leista naudotis Vilniaus aukštuomenei.
Vėliau, uždarius Vilniaus universitetą, o po 1864 m. sukilimo panaikinus vienuolyną, vyko sudėtinga želdyno transformacija, kol 1886-1888 m. pagal A. Strausso projektą parkas buvo pertvarkytas į viešą Vilniaus miesto sodą. Tuo metu parkas tapo populiari miesto renginių ir miestiečių poilsio vieta.
Paskutinis pertvarkymas įvyko po II-ojo Pasaulinio karo, kai buvo suformuota teritorija su stipria centrine ašimi – bulvaru, kuris prie įėjimo nuo B. Radvilaitės gatvės buvo apsodintas liepų alėja.
Per 200 Vilniaus rajono Riešės seniūnijos kaimų žmonių protestuoja prieš ketinimus prie šalies sostinės, šalia Europos geografinio centro, įsteigti didžiulį žvyro karjerą. Riešės seniūnijos Pašilių, Palaukinio, Paežerių, Gegliškės, Raudondvario, Didžiosios Riešės ir kitų kaimų gyventojai dar ne visi spėjo atsiimti savo tėvų ir protėvių žemes, kai išgirdo, jog čia bus kasamas žvyras.
"Mūsų seniūnijos gyventojai per pastaruosius 15 metų atgavo tik 60 proc. savo anksčiau turėtos žemės, eilė ją susigražinti tebėra ilga. Aplink sostinę žemės trūksta, todėl Vilniaus apskrities viršininko administracija mūsų žmonėms pataria imti žemę Kaišiadorių rajone ir kitur. Mūsų žemėje kas žvyrą, o mums siūlo keltis kitur", - piktinosi Riešės seniūnė Ana Kotvicka.
Vietos žmonių aistras pakurstė ir naujiena, kad būtent jų seniūnijoje yra tikrasis Europos geografinis centras, o ne prie Vilniaus rajono Nemenčinės seniūnijos Purnuškių kaimo, kur dabar stūkso memorialinis akmuo ir pardavinėjami sertifikatai.
Europos geografinį centrą Vilniaus rajone nustatė Prancūzijos nacionalinis geografijos institutas 1989 metais. Tada koordinatės buvo nustatytos minučių tikslumu, o užpernai minėto Prancūzijos instituto vadovas Bertrand'as Levy atsiuntė laišką, kuriame šis centras apskaičiuotas sekundžių tikslumu.
Pasak geografo prof. Pauliaus Kavaliausko, pagal patikslintas koordinates Europos geografinio centro vieta - 6 kilometrai į pietus Vilniaus link, greta Riešės seniūnijos Palaukinio ir Pašilių kaimų. Galima spėti, jog ši vietovė netrukus taps labai populiari.
Tačiau kaip tik čia, daugiau kaip 70 hektarų plote, Vilniuje įsikūrusios akcinės bendrovės "Artimiausias talkininkas", "Mabilta" ir "Rizgonys" planuoja kasti žvyrą. Jos tvirtina, esą karjero duobė būtų greta Europos centro.
Minėtų bendrovių užsakymu geologo Ginučio Juozapavičiaus individuali įmonė "Magma" parengė Pašilių žvyro karjero naudojimo poveikio aplinkai vertinimo programą ir ataskaitą. Ta pati "Magma" prieš tai ir ieškojo žvyro Pašiliuose.
Praėjusią savaitę Riešės seniūnijoje susirinkę vietos žmonės apsvarstė "Magmos" ataskaitą ir nubalsavo jai nepritarti bei pareikalavo dokumentą taisyti iš esmės. G.Juozapavičius tikino, jog kasant žvyrą neigiamo poveikio aplinkai nebus.
"Gamtos vertybių toje vietoje nėra - dirvonai apleisti, o miškai ūkiniai", - aiškino geologas. Iškirtus didesnę jų dalį ir per keliolika metų iškasus žvyrą, atsivers 70 hektarų ploto ir 20 metrų gylio duobė. Dalį jos žadama apželdinti, likusioje telkšotų vanduo.
Nuo karjero iki gyventojų sodybų būtų paliekamos 30 metrų pločio sanitarinės apsaugos zonos.
"Žvyro eksploatavimas yra geresnė alternatyva gyventojams, negu tankus gyvenamasis užstatymas, rekreacijos ar pasilinksminimo, komercinė ar gamybinė veikla", - ataskaitoje rašo jos rengėjai.
Susirinkusiųjų kamantinėjamas, kodėl prireikė keisti kraštovaizdį sostinės pašonėje, G.Juozapavičius aiškino, kad Vilniaus statyboms trūksta žvyro, o atsigabenti jo iš toli brangu, per miestą važiuojantys sunkvežimiai teršia orą. "Žvyras čia bus kasamas ne privatiems, o visuomenės interesams tenkinti", - pabrėžė geologas.
Tačiau vietos gyventojai įsitikinę, jog daugiausia naudos iš šio projekto turės privatūs verslininkai.
Gyventojai stebėjosi, kodėl geologai, 1992 metais pasižvalgę Pašiliuose, juos prisiminė tik po keliolikos metų, kai žemė čia pabrango dešimtis kartų.
"70 hektarų žemės ploto, kurį bendrovės siekia išsinuomoti kasti žvyrui, dabartinė rinkos kaina yra daugiau kaip 100 mln. litų. Ar ne tai yra tikroji susidomėjimo Pašilių žeme priežastis? Ar neatsitiks taip, jog čia ne žvyrą kas, o statys namus?" - svarstė Pašiliuose gyvenantis architektas Tomas Lapė.
Jo įtarimą didina tai, kad "Mabilta" yra didelė gyvenamųjų namų statybos Vilniuje bendrovė.
Vietos žmonės rodė dokumentus, jog dabar norimo atidaryti karjero teritorijoje jau seniai suprojektuoti ir Vilniaus apskrities viršininko įsakymu patvirtinti žemės sklypai. Vilniaus apskrities naudingų iškasenų telkinių sąraše, kurį Geologijos tarnyba pateikė žemėtvarkininkams, Pašilių telkinio tada nebuvo.
Dar daugiau: Valstybinio žemėtvarkos instituto Vilniaus žemėtvarkos skyrius raštu patvirtino, kad rengiant Didžiosios Riešės žemėtvarkos projektą buvo konsultuotasi su Lietuvos geologijos tarnyba, ir toji pranešusi, jog šis išžvalgytas telkinys neperspektyvus.
Ataskaitoje rašoma: "Piliečiai, pasistatę namus ant 1992 metais parengtinai išžvalgyto telkinio, kuris buvo įtrauktas į Žemės gelmių registrą, turėjo žinoti apie jų eksploatavimą, todėl jų pretenzijos nepagrįstos."
Tačiau sklypus padalinusį žemėtvarkos projektą Vilniaus apskrities viršininkas patvirtino dar 2000 metais, daugelis namų pastatyti taip pat seniai, o Žemės gelmių registras sukurtas tik 2002 metais. Pašilių telkinys į jį įrašytas 2005 metais", - geologui G.Juozapavičiui priminė Pašiliuose gyvenantis Antanas Stakė.
Jo nuomone, geologijos verslininkų siekis uždrausti žmonėms įsikurti Pašiliuose yra neteisėtas. "Žemės gelmių įstatymas nurodo netrukdyti naudoti žemės gelmių išteklius, tačiau šis draudimas galioja tik tada, kai žemės išteklių telkinys yra oficialiai patvirtintas", - sakė A.Stakė.
"Ne mes jums, o jūs mums trukdote, nes kai kurie mūsų toje vietoje sklypus gavo dar iki 2000 metų, paėmė paskolas, nusipirko statybinių medžiagų, tačiau namų statytis negali", - kasybos iniciatorius kaltino Auksė Glavinskienė. Jos nuomone, valstybė turėtų pirma grąžinti žmonėms žemės nuosavybę, o tik vėliau su jais tartis, ką toje žemėje daryti.
Kai kurie norintys įsikurti Pašiliuose žmonės dėl šių trukdymų pasiskundė teismams. Šiuo metu nagrinėjama keletas bylų.
Susirinkime dalyvavęs garsus kraštovaizdžio specialistas, daugelio Lietuvos nacionalinių ir regioninių parkų bei draustinių planuotojas P.Kavaliauskas nurodė ir daugiau argumentų, kodėl Pašiliuose nereikėtų kasti žvyro.
"Geologai sumanė nušluoti toje vietoje susidariusį unikalų geologinį Žemės darinį - keimą ir gražų pavilnių kraštovaizdį paversti Mėnulio vaizdais", - savo kolegomis gamtininkais stebėjosi profesorius.
P.Kavaliauskas yra vienas Lietuvos bendrojo plano autorių. "Nei šalies Bendrajame plane, kurį patvirtino Seimas, nei Vilniaus rajono Bendrojo plano projekte kasti žvyrą šioje vietoje nenumatyta", - tvirtino mokslininkas.
Pasak jo, ši teritorija priklauso įstatymais įteisintam šalies gamtiniam karkasui. Saugomų teritorijų įstatymas tokioje vietoje leidžia tik tokią veiklą, kuri nekeičia kraštovaizdžio. "Rekreaciniai Pašilių turtai daug kartų pranoksta ten slūgsančio žvyro kainą", - verslininkus perspėjo mokslininkas.
"Vilniaus apskrities ir rajono vadovams reikėtų apsispręsti, kaip jie įsivaizduoja sostinę ir jos apylinkes, - patarė P.Kavaliauskas. - Kas gyvens Pašiliuose - vietos žmonės ar smėlio karjerų generolai, už kurių matyti platūs politikų pečiai?"
"Būtų neblogai pasirausti būtent ten - galbūt turistams parodytume ne tik Europos, bet ir Žemės planetos centrą", - juokavo Lietuvos geologijos tarnybos prie Aplinkos ministerijos direktorius Juozas Mockevičius.
Iš pradžių jis prisipažino mintyse Pašilių telkinį jau "nurašęs". Ne tik dėl to, kad ten, pasak šio specialisto, vietoj teritorijos, kurioje buvo 15 mln. kubinių metrų žvyro, beliko tik pusė ploto, bet ir todėl, jog "toje vietoje pernelyg daug interesų". Vėliau J.Mockevičius prakalbo kitaip. "Viskas ten gražu, kasti galima, juo labiau, kad žvyro stinga, o draustinių, gamtos paminklų Pašiliuose nėra", - aiškino šalies geologijos vadovas. Jo teigimu, juridinis pagrindas drausti atkurti toje vietoje žemės nuosavybę yra nuo 1992 metų, tačiau teisę spręsti turi tik teismas.
Aplinkos ministerijos Vilniaus regiono aplinkos apsaugos departamento specialistų nuomone, tokio didelio projekto negalima imtis, kol nepatvirtintas Vilniaus rajono bendrasis planas.
"Vilniaus rajono savivaldybė turi teisę nutraukti išteklių žvalgybos, projektavimo ir panašius darbus, nes yra savo teritorijos šeimininkė. Trakų rajono taryba taip ir padarė", - sakė departamento poveikio aplinkai skyriaus vedėja A.Giedraitienė.
Vilniaus rajono merė Marija Rekst LŽ informavo remianti nepritariančių žvyro kasybai Riešės seniūnijos gyventojų poziciją.
"Savivaldybė pirmenybę teikia tam, kad žemė būtų grąžinta. Tik tada, kai tai bus padaryta ir kai žvyro karjero projektui pritars Riešės seniūnijos bendruomenė, jį pasirašysime", - perdavė merės žodžius savivaldybės Užsienio ryšių ir informacijos skyriaus vyriausioji specialistė Beata Nanevič.
Kelis mėnesius gaudę ir baudę saugomose teritorijose nelegaliai pastatytų vagonėlių savininkus aplinkosaugininkai džiaugiasi darbo rezultatais. Tačiau dauguma pažeidėjų neskuba išgabenti mobiliųjų namelių.
Valstybinė saugomų teritorijų tarnyba (VSTT) dar vasarą pradėjo akciją, per kurią valstybės saugomose teritorijose fiksavo įvairius gamtosaugos pažeidimus.
Aplinkosaugininkai tikėjosi sugebėsiantys pažaboti pastaruoju metu itin išplitusį nelegalų vagonėlių statymą, tačiau šios praktikos išgyvendinti vis dėlto nepavyko.
Nors sutramdyti pažeidėjus sekasi sunkiai, aplinkosaugininkai džiaugiasi, kad ledai jau pajudėjo. "Iš tiesų, didžiausia problema, kad įspėti ar nubausti žmonės neskuba išgabenti vagonėlių, bet derėdamiesi šiaip taip juos iškrapštome", - LŽ sakė VSTT Apsaugos tvarkymo skyriaus vedėjas Eduardas Vaitkevičius.
Per kelis mėnesius gamtosaugininkai pasiekė, kad iš saugomų teritorijų būtų išgabenta 60 nelegalių mobiliųjų namelių. Dar beveik 270 neteisėtai pastatytų vagonėlių laukia savo eilės.
Pasak E.Vaitkevičiaus, šiuos laikinus statinius delsiama išgabenti, nes kartais ilgai trunka jų savininkų paieška. Šeimininkai teisinasi neturintys kur išvežti vagonėlių, arba kad žiema - netinkamas metas persikraustyti.
Būta atvejų, kai gamtosaugininkų įspėti asmenys išgabena vagonėlius, o po kurio laiko juos vėl parsiveža. "Tačiau tokių atvejų nedaug. Reikia pasakyti, kad piliečių sąmoningumas didėja, dauguma į mūsų pastabas žiūri geranoriškai", - didėjantį pažeidėjų pilietiškumą įžvelgė E.Vaitkevičius.
Gamtosaugininkų nuomone, nustatytą tvarką žlugdo tai, kad įstatymus pažeidinėja ir pavyzdžiu turintys būti politikai. Prieš kelis mėnesius viešumon iškilo Darbo partijos vicepirmininkės Loretos Graužinienės nusižengimas.
Vasarą Molėtų rajone, prie Stirnių ežero, du hektarus žemės nusipirkusi Seimo narė be jokio leidimo pasistatė mobilųjį namelį. "Darbietė" savavališkai iškirto paežerę ir pradėjo kasimo darbus.
Statybų priežiūros specialistai pareikalavo, kad L.Graužinienė išsivežtų savo namelį, ir dėl įstatymų pažeidimo skyrė jai 5 tūkst. litų baudą. Dabar Seimo narės vagonėlis - vienoje sodyboje šalia Labanoro regioninio parko.
Tačiau be leidimo ir projekto liko po jos sklypą paežerėje išvedžioti elektros kabeliai. Aplinkosaugininkai tikina, kad parlamentarei reikės ištaisyti ir šiuos pažeidimus.
Panašiu metu paaiškėjo, kad gamtosaugos įstatymus pažeidė ir kitas Seimo narys, Valstiečių liaudininkų ir pilietinės demokratijos frakcijos seniūno pavaduotojas Algirdas Ivanauskas.
Aukštaitijos nacionalinio parko etnografiniame Šuminų kaime, šalia Baluošo ežero, kur draudžiama statyti bet kokius statinius ar transporto priemones, jis pusę metų laikė mobilųjį gyvenamąjį namelį ir automobilio turistinę priekabą.
Daugiausia pažeidimų dėl nelegalių statinių užfiksuojama netoli didžiųjų miestų, taip pat - Vilniaus, Utenos ir Alytaus apskrityse. "Reikia pasakyti, kad tokie vagonėliai pietryčių Lietuvos problema. Vakarinėje šalies dalyje nėra mados statyti mobiliuosius namelius", - sakė E.Vaitkevičius.
VSTT direktorė Rūta Baškytė įsitikinusi, kad kelis pastaruosius mėnesius vykęs aktyvus pažeidėjų gaudymas atkreipė politikų ir visuomenės dėmesį į saugomose teritorijose kylančias problemas. "Akcija baigėsi, tačiau tai - ne laikina veikla, ta pačia kryptimi dirbsime toliau", - tikino R.Baškytė.
Pasak aplinkosaugininkės, šiuo metu jau rengiamos įstatymo pataisos, skirtos pažaboti nelegalių vagonėlių statymą. Taip pat kovai su neteisėtomis statybomis gamtosaugos zonose keičiami nacionalinių ir regioninių parkų veiklos reglamentai.
Parlamentarams teks atidėti planus sausį paslidinėti prabangiuose kalnų kurortuose ar pamedžioti egzotiškus žvėris karštojoje Afrikoje. Seimo pirmininko pirmasis pavaduotojas socialdemokratas Česlovas Juršėnas rengia kolegoms kalėdinę "dovanėlę". Jau kitą savaitę per plenarinį posėdį numatoma pateikti nutarimo projektą dėl Seimo rudens sesijos pratęsimo.
Tai nebus reta išimtis, o veikiau susiklosčiusi tradicija - nuolat netilpti į Konstitucijos nustatytus laiko rėmus.
Kaip LŽ sakė Č.Juršėnas, iki kurios 2008-ųjų sausio dienos sesija bus pratęsta, dar nenuspręsta, greičiausiai - iki 25-osios. Taip pat kol kas nesutarta, kada po Naujųjų metų švenčių parlamentarai susirinks.
"Iš principo turime rinktis sausio 13-osios garbei, bet tai bus sekmadienis. Tad posėdį siūloma rengti 10 arba 11 dieną", - kalbėjo Seimo vicepirmininkas.
Prieš Kalėdas darbus planuojama baigti iki gruodžio 20-osios. Per pratęstą rudens sesiją Seimas ketina priimti jau "degančius" įstatymus dėl eurointegracijos, taip pat visą paketą su Teismų įstatymu susijusių dokumentų. Č.Juršėnas viliasi, jog šį, nors ir sunkiai, vis dėlto pavyks priimti.
"Paprašiau Vyriausybės atstovų, kad pateiktų jiems rūpimus klausimus, kuriuos mirtinai reikia priimti iki Kalėdų", - pabrėžė parlamento pirmininko pirmasis pavaduotojas.
Paklaustas, ar esama nepatenkintųjų dėl sesijos pratęsimo, Č.Juršėnas atsakė kol kas negirdėjęs jokių skundų. "Pamatysime, kai bus pateiktas nutarimo projektas", - pridūrė Seimo senbuvis.
Pasak Č.Juršėno, rudens sesijos praktiškai visada pratęsiamos. "Esame dirbę tarp Kalėdų ir Naujųjų metų. Kiek pamenu, tai buvo ta garsioji 1995-1996 metų žiema, kai skubiai reikėjo tvarkyti bankų reikalus", - prisiminė jis.
Seimo pirmininko pavaduotojas liberalcentristas Algis Čaplikas sutinka, kad parlamentarai turėtų dirbti taip, kaip numato Konstitucija. Tačiau Seimas, anot jo, sudėtinga institucija, todėl tiksliai suplanuoti ir sudėlioti visus darbus gana sunku.
Kito Seimo pirmininko pavaduotojo Liberalų sąjūdžio atstovo Gintaro Steponavičiaus nuomone, siūlymas pratęsti sesiją - logiškas, nes yra susikaupę nemažai rimtų įstatymų, kurių per tris gruodžio savaites parlamentarai tikrai nespės apsvarstyti. "Todėl visiškai natūralu dalį sausio skirti darbo reikalams, o ne atsipalaiduoti", - sakė liberalas.
Jis atkreipė dėmesį, kad dalis klausimų vėluoja ir dėl Vyriausybės neatliktų darbų. Pavyzdžiui, lapkričio 15 dieną turėjo būti pateiktas Aukštojo mokslo įstatymo pataisų paketas, tačiau projektų nesulaukiama iki šiol.
Anot G.Steponavičiaus, dabartinio Seimo darbo režimas, palyginti su pirmuoju nepriklausomybės atkūrimo penkmečiu, kur kas labiau prognozuojamas. "Kita vertus, gal ir nelogiška žiemą turėti tokią ilgą pertrauką tarp sesijų, - kalbėjo liberalas. - Tikiuosi, kolegos palaikys siūlymą pratęsti sesiją, nes rinkimų kampanija dar neprasidėjusi, o nepadaryti darbai - akivaizdūs."
Seimo "Tvarkos ir teisingumo" frakcijos seniūnas Valentinas Mazuronis sako, kad siūlymą pratęsti parlamento sesiją galima vertinti dvejopai.
"Viena vertus, Seimo nariai tikrai nepersidirba ir gali dirbti daugiau, tad šiuo atžvilgiu siūlymas visai neblogas. Antra vertus, tai, jog nuolat reikia pratęsti sesijų darbo laiką, rodo vieną paprastą dalyką - labai prastą Seimo darbo organizavimą ir planavimą. Tai akivaizdu", - LŽ dėstė parlamentaras.
Pirmą kadenciją parlamente dirbantis politikas V.Mazuronis teigė pastebėjęs, kad nuolat pratęsti darbus verčia ir tai, jog į plenarinių posėdžių darbotvarkes įrašomi toli gražu ne svarbiausi mūsų valstybei klausimai. "Tai įrodymas, kad Seimui vadovaujama prastai", - reziumavo liberaldemokratas.
Pagal Konstituciją tautos išrinktieji per metus renkasi į dvi sesijas: pavasario (nuo kovo 10 iki birželio 30 dienos) ir rudens (nuo rugsėjo 10 iki gruodžio 23 dienos). Neatmetama galimybė, kad po pratęstos sesijos sausį Seimo nariai dar bus sukviesti ir į neeilinę sesiją vasarį.
Spalio mėnesio „LT tapatybės“ rinkimų nugalėtojai - Lietuvos galiūnai Žydrūnas Savickas ir Vidas Blekaitis. Jie pelnė 2124 DELFI skaitytojų balsus. Iš viso balsavime dalyvavo 6 984 DELFI skaitytojai. Žydrūnas Savickas ir Vidas Blekaitis tapo Vilniuje vykusio 11-ojo pasaulio galiūnų dvejetų čempionato nugalėtojais bei kartu su Lietuvos galiūnų rinktine įveikė pasaulio stipruolių komandą.
„Visada stengiamės garsinti Lietuvą. Svarbiausia, kad tokia maža šalis gali įveikti tokias dideles šalis. Jaunimui stengiamės parodyti pavyzdį, kad nereikia bijoti išsikelti didelių tikslų ir viską galima pasiekti“, – sakė stipriausiu planetos žmogumi vadinamas Ž. Savickas.
„Aišku, labai malonu, kad mus išrinko ir pripažino DELFI lankytojai. Džiugi naujiena, kad mes pripažinti ne tik tarp Lietuvos sporto elito atstovų, bet ir kitų sričių – kultūros, meno, politikos“, – „LT tapatybės“ apdovanojimu džiaugėsi V. Blekaitis.
Lietuvos televizijose sužibo nauja žvaigždė: iš vienos pramoginės laidos į kitą keliauja žemės ūkio ministrė Kazimira Prunskienė. Politikė pamiršo, jog už savireklamą jau yra gavusi pylos iš Vyriausiosios tarnybinės etikos komisijos (VTEK).
Sekmadienį ministrė K.Prunskienė dalyvavo TV3 laidoje „Puikusis šou”. Atėjo viena ir neblogai susitvarkė su laidos vedėjų užduotimi: jiems ši\ek tiek pasufleravus išvardijo visų grupės „The Beatles” dainininkų vardus. Dar į laidą ji atsinešė krūvelę savo knygų ir jomis visaip stengėsi sudominti televizijos žiūrovus.
Pastarieji jau atkreipė dėmesį – kaip tik sekmadienio vakaras, taip K.Prunskienė ir šypsosi iš ekrano. Net ir padainuoja. Pavyzdžiui, prieš porą savaičių ji dalyvavo LNK laidoje „Solo su orkestru”. Prisistatydama užtraukė posmelį „Neišeik, neišeik tu iš sodžiaus”, o paskui bandė iš kelių akordų atspėti dainą. Su ministre dalyvavo dar du Seimo „valstiečiai” Laima Mogenienė ir Skirmantas Pabedinskas. Politikų trijulei sekėsi neblogai, bet ponios Kazimiros talentai tąsyk nesušvito. Net laidos vedėjas Deivis, žvilgtelėjęs į ministrės veidą, tarsi perskaitė jos mintis: „Gal ir yra tokia daina, bet aš jos nežinau...”
Dėl „savireklamos požymių turinčių straipsnių” žiniasklaidoje K.Prunskienę jau svarstė ir VTEK. Šių metų birželį komisija vienbalsiai konstatavo, jog reklamuodamasi ministrė pažeidė Viešųjų ir privačių interesų derinimo valstybinėje tarnyboje įstatymą.
Tiesa, tąsyk nustatyta, kad daugelis tų užsakomųjų straipsnių buvo apmokėti iš valstybės biudžeto. Šįkart abiejų laidų kūrėjai tikino, jog ministrę kvietė patys ir tik dėl populiarumo.
„Solo su orkestru” prodiuseris Ričardas Rickevičius dienraščiui L.T. sakė, jog savo laidai ieško ir populiarių, ir dainuojančių žmonių. „Mums visi lygūs – ar ministras, ar kas kitas, jei tik dainuoja”, – tvirtino prodiuseris.
Tą patį teigė ir „Puikiojo šou” prodiuseris Saulius Bartkus. „Mūsų laida apolitiška, tai jeigu jau kviečiamės politiką, ieškome tokio, kurį žiūrovai mėgsta”, – teigė S.Bartkus. K.Prunskienė pati prisipažino, jog laidoje „Puikusis šou” pasirodo nebe pirmą kartą.
„Jie mane susirado per atstovą spaudai. Yra rizikos, kad tokioje laidoje pateksi į netikėtą situaciją. Bet su vedėjais jau buvau bendravusi anksčiau, tad sutikau. Ir jaučiausi gana smagiai”, – pasakojo ji.
Kodėl sulaukė kvietimo iš „Solo su orkestru”, sakė nežinanti. O kad sutapo dvi panašaus pobūdžio laidos, tai esąs tik atsitiktinumas. „Tie, kas ieško priekabių prie manęs, yra liguistai budrūs”, – baigė pokalbį ministrė.
Žmonės šneka apie tai, kas rūpi
Viešosios politikos ir vadybos instituto analitikas Žilvinas Martinaitis atkreipia dėmesį, kad tarp trijų ar penkių svarbiausių problemų lietuviai nemini švietimo. „Kartu su sveikatos apsauga tai yra sritys, Lietuvoje likusios mažiausiai reformuotos ir kurių reformos pribrendusios, bet nevyksta“, - DELFI sakė Ž. Martinaitis.
„Visi kiti veiksniai rodo, kad žmonės šneka apie tai, kas jiems rūpi. Nors mūsų Vyriausybė, atrodytų, šiose srityse deda mažiausiai pastangų“, - teigė Ž. Martinaitis.
Pasak jo, išaugęs susirūpinimas kainomis atspindi objektyvius procesus – per pastaruosius metus išaugo infliacija ir, daugelio ekspertų vertinimu, kitąmet išliks aukšta, jei dar labiau nedidės.
„Jei praėjusių metų viduryje manėme, kad, blogiausiu atveju, Lietuvos laukia vadinamasis „minkštas nusileidimas“, tai dabar taip mano tik optimistai. Pasigirsta vis daugiau balsų, teigiančių, kad Lietuvos laukia ganėtinai „kietas“ ekonomikos nusileidimas“, - aiškino analitikas.
Ž. Martinaitis sako, kad skirtingas europiečių ir lietuvių požiūris į nedarbą atspindi objektyvias tendencijas. Nepaisant ekonominių pokyčių, ES per keletą pastarųjų metų nedarbo lygis sumažėjo nestipriai. „Tuo tarpu Lietuvoje nedarbo problema pastaraisiais metais, atrodytų, išnyko“, - teigė ekspertas.
„Eurobarometro“ tyrimo metu visoje Lietuvoje apklausta 1016 respondentų, kuriems yra 15 ir daugiau metų. Apklausa vykdyta 2007 m. rugsėjį-spalį.
Į užsienį emigravusiems lietuviams ne tik dabar tenka rinktis: pasilikti ilgą, sunkiai aplinkinių ištariamą pavardę ar pakeisti ją suprantamesne. Likti patriotu ar pasilengvinti gyvenimą? Bene garsiausias lietuvis, užsienyje pasikeitęs pavardę, yra Kaune gimęs Voldemaras Adamkavičius, kuris emigravęs į Ameriką tapo Valdu Adamkumi.
Būsimasis Lietuvos Prezidentas pasakojo pavardę pasikeitęs, nes amerikiečiai ją smarkiai iškraipydavę. Pavardę sutrumpino taip, kad būtų galima atpažinti, jog ji yra lietuviška.
Palaikydavo graiku
Žinomas JAV lietuvių verslininkas, vienas bendrovės „Baltnet“ savininkų, Rimvydas Kriščiokaitis užjūryje tapo Raymond Krisst.
„Raymondu tapau būdamas 16 metų, kai gavau Amerikos pilietybę. Jau einant iš kabineto pareigūnas siūlė pasikeisti vardą į Raymond. Numojau ranka ir išskubėjau pro duris. Vėliau sužinojau, kad vardą vis tiek pakeitė“, – pasakojo verslininkas.
Raymond Krisciokaitis šia pavarde prisistatydavo iki 1974 metų, kai grįžo iš Vokietijos, kur kaip fizikos daktaras ketverius metus dirbo laboratorijoje Hamburge – buvo vizituojantis Harvardo universiteto mokslininkas.
„Ir amerikiečiai, ir vokiečiai nuolat klausinėdavo, kaip tarti pavardę. Vokietijoje mano šeimos teiravosi, ar nesame graikai. Niekas nesuprato, kad esu lietuvis. Patyriau daug nesusipratimų ir laiko gaišinimo. Grįžęs paskambinau advokatui ir pranešiau, kad noriu sutrumpinti pavardę. Procedūrą atlikome teisme“, – pasakojo R.Kriščiokaitis.
Dabar jo pavardė yra Krisciokaitis-Krisst. Kartą rinkimų kampanijoje dalyvavo kaip Ray Krisst. „Būna juokinga, kai mano pavardę bando sulietuvinti ir tampu Raymondas Krisstas, – nusijuokė pašnekovas.
Jonaitis tapo Unitas
Vienas žinomiausių lietuvių, pasikeitęs pavardę, buvo amerikietiško futbolo žvaigždė Johnny Unitas (1933 – 2002), gimęs kaip Jonas Jonaitis.
Šiam sportininkui Baltimorėje prie stadiono pastatytas paminklas, jam skirtas monumentas stovi ir Luisvilio universiteto stadione, šios švietimo įstaigos bendrabutis pavadintas jo vardu. Tausono universiteto Merilendo valstijoje stadionas irgi pavadintas jo vardu.
2003 metais dienraštis „The Philadelphia Daily News“ pasveikino J.Unitą 70-ojo gimtadienio proga, nors jis buvo miręs prieš metus. Po to laikraštis išspausdino atsiprašymą: „Johnny Unitas išlieka miręs ir nešventė 70 metų gimtadienio.“
Pernai Lietuvoje lankėsi buvusi garsi Holivudo aktorė Ruta Lee, kurios tikrasis vardas Rūta Kilmonytė (Kilmonis). Kai aktorė ėmė populiarėti, prodiuseriai pasiūlė pasikeisti pavardę. Lietuvaitei pasiūlyta vadintis Ruta Lee, o tai skambėjo kaip Rūtelė.
Viename filme prodiuseriai pamiršo pakeisti pavardę ir ji liko „Rūta Kilmonis“. Vėliau ji sulaukė pagyrų iš okupuotos Lietuvos, kad neišsižadėjo lietuviškos pavardės.
Kartą Niujorke aktorei pavyko prisigretinti prie Sovietų Sąjungos vadovo Nikitos Chruščiovo. Ji norėjo paprašyti, kad rusai leistų į Ameriką išsivežti iš Sibiro grįžusią močiutę. N.Chruščiovas per vertėją jai pasakė: „Mes viską apie jus ir jūsų filmus žinome, ponia Kilmonis.“ Aktorė vėliau pasakojo, kad lietuviška pavardė jai padėjo parsigabenti močiutę. 2006 metais iškilmingoje ceremonijoje R.Lee buvo atidengta žvaigždė Holivudo Šlovės alėjoje.
Pasiskolino alėjos vardą
Žinomo JAV aktoriaus Charleso Bronsono (1920-2003) tikroji pavardė – Karolis Bučinskis. Iš viso jis vaidino daugiau kaip 30-yje filmų.
Lietuvos totoriaus sūnus pavardę pakeitė dėl to, kad šaltojo karo metais JAV specialiosioms agentūroms, ieškančioms komunistų, nekeltų įtarimo kilmę iš Rytų Europos nurodanti pavardė. Naujai pavardei jis pasirinko „Paramount“ filmų studijos vienos alėjos ir įėjimo pavadinimą. Šioje studijoje besilankantiems turistams ir dabar ekskursijos pradedamos nuo Bronsono vartų.
1932 metų pasaulio sunkaus svorio bokso čempionas Jackas Sharkey (Juozas Žukauskas, 1902-1994) yra visų laikų geriausių boksininkų sąraše. Jis naują pavardę pasirinko nusižiūrėjęs į garsų airių boksininką Tomą Sharkey.
Susigrąžins buvusią pavardę
Yra lietuvių, kurie ketina susigrąžinti tikrąją pavardę. Pavyzdžiui, LNK televizijos šou „Kelias į žvaigždes“ ir Eurovizijos atrankoje išgarsėjęs atlikėjas Robertas Kupstas.
„Mano pase įrašyta, kad esu Robert Kupstas-Byla. Mano tėvas buvo Bylaitis, bet Amerikoje pasikeitė pavardę. Tačiau planuoju, grįžęs į Ameriką, susigrąžinti autentišką pavardę. Man nesvarbu, kad tai amerikiečiams nepatogu. Be to, „Byla“ amerikiečiai taria „baila“, o ispaniakalbiams tai skamba panašiai kaip žodis šok, todėl mane vadina šokėju“, – pasakojo dainininkas. Jo tėvas Jonas Gediminas Byla buvo gerai žinomas neurochirurgas, pernai miręs Kaune.
Iš Kauno kilęs Amerikoje gyvenantis naujosios kartos emigrantas Laurynas Misevičius prisimena, kad jam JAV pareigūnai dokumentuose siūlė pakeisti vardą į Larry, bet lietuvis nesutikęs. Tiesa, jo vizitinėje kortelėje įrašyti abu vardai. „Beje, ispanakalbiai nesunkiai ištaria ir žodį Laurynas, nes jie turi daug vardų ir pavardžių su galūne -as“, – pastebėjo L.Misevičius.
Jis priminė, kad anksčiau JAV vardai buvo keičiami labai paprastai. „Tiesiog išlipus iš laivo, atplaukusio prie Amerikos krantų, amerikiečiai surašydavo emigrantus pagal tai, kaip pasigirsdavo vardai ir pavardės. Dabar tvarka yra kitokia. Įgyjant Amerikos pilietybę galima pasikeisti ir vardą, ir pavardę“, – aiškino Laurynas.
Jis pažįsta nemažai lietuvių, pasikeitusių vardus: Al vietoje Algimanto, Joe – vietoj Juozo, Azzi – vietoj Ąžuolo.
Užkliuvo žodis Kaunas
Lietuvos ambasados Paryžiuje konsulinio skyriaus vadovas Marijus Dunda teigė, kad lietuviai labai retai nori naujų pavardžių. Dažniau – vardų, kurių pakeičia rašybą. „Lietuviškos pavardės prancūzams sunkiai ištariamos. Pavyzdžiui, mane vadina Maridžijumi Dunda“, – sakė diplomatas.
Anot, jo vienas Prancūzijoje gyvenantis lietuvis ketina pasikeisti savo dabartinę pavardę Kaunas. Vyrui kliūva, kad prancūzai ją taria „konas“, – labai panašiai prancūziškai vadinamas kvailys arba moters apgautas vyras.
Lietuvos ambasados Ispanijoje pirmoji sekretorė Gitana Kilinskaitė sakė, kad per keletą metų tik vieną ar du kartus lietuviai norėjo keisti pavardę.
„Vienu atveju tai daryta, nes ispaniškai pavardė skambėjo labai negražiai. Ispanai sunkiai ištaria lietuvių pavardes. Mano vardą jie taria teisingai, o kaip pavardę – net negalėčiau pasakyti, nes nesuprantu, ką jie sako“, – nusijuokė G.Kilinskaitė.
Anot jos, daugiausia nesusipratimų kyla, kai ispanai ima aiškintis, kodėl vienoje šeimoje yra žmonių, turinčių tris skirtingas pavardes. „Jiems sunku paaiškinti, kad tėvo, mamos ir dukros pavardės yra su skirtingomis galūnėmis“, – atsiduso G.Kilinskaitė.
Užmiršo lietuviškus vardus
Nors britams sunku ištarti mūsų pavardes, ypač moterų ir tų, kuriose yra raidžių su nosinėmis, Lietuvos ambasados Londone konsulinio skyriaus darbuotoja Rasma Ramoškaitė teigė, kad lietuviai pavardes keičia nedažnai.
„Savo vardus keičia lietuviai, į Didžiąją Britaniją atvykę iki Lietuvos stojimo į ES. Jie čia prisistatydavo suanglintu vardu, jis tapo visiems žinomas, o dabar jį nori pakeisti oficialiai. Galbūt tai susiję su buvusiu nelegaliu darbu. Jei pavardės yra tik trumpinamos, jos lengvai pakeičiamos, tačiau ne visada leidžiama visiškai pakeisti pavardę, kai ji tampa nepanaši į tikrąją“, – aiškino R.Ramoškaitė.
Tačiau, anot pašnekovės, ambasados darbuotojai labiau jaudinasi dėl to, kad emigrantai savo vaikams suteikia nelietuviškus vardus. Populiaru berniukus pavadinti Kevinais, mergaites – Vanesomis, Emiliomis. „Ketiname ambasadoje pakabinti lietuviškų vardų sąrašą, gal tai padės tėvams išsaugoti lietuvybę“, – pasakojo R.Ramoškaitė.
Įvaikinti tampa vokiečiais
Į Lietuvos ambasadą Maskvoje, anot konsulinio skyriaus darbuotojos Ievos Garšvaitės, lietuviai apskritai nesikreipia su prašymais surusinti pavardes. „Rusams nesudėtinga perskaityti lietuvių pavardes. Dažnai pasitaiko, kad, lietuviams vedus ruses, moters pavardės keičiamos, kad būtų su lietuviška galūne -ienė“, – teigė I.Garšvaitė.
Lietuvos ambasados Vokietijoje antrojo sekretoriaus Ugniaus Labučio nuomone, vokiečiai yra tolerantiški kitataučių pavardėms. „Dėl to niekas nesijaučia nepatogiai ir pavardžių nekeičia. Jas leidžiama pasikeisti visiems leidimą gyventi Vokietijoje turintiems lietuviams. Galima pasirinkti bet kokią patinkančią, tačiau tuomet pavardę reikia pasikeisti ir Lietuvoje. Bene dažniausiai pavardė keičiama vokiečių įvaikintiems vaikams iš Lietuvos. Pakeičiami ne tik vardai, pavardės, bet ir tėvų duomenys, nors Lietuvoje tai būtų neįmanoma“, – pastebėjo diplomatas.
Duomenis iškraipė Maskvoje
Australijoje privačia detektyve dirbanti Audronė Puišienė emigravusi tapo Pouichene, nors pati pavardės nekeitė. „Kai pradėjau tvarkytis dokumentus emigruoti į Australiją, Lietuva nebuvo nepriklausoma valstybė. Dokumentus reikėjo tvarkyti Maskvoje. Ten rusai mano pavardę išvertė savaip. Gal jie prancūzų kalbą vartojo? Tačiau dėl tam tikrų priežasčių labai apsidžiaugiau netekusi senosios pavardės“, – juokėsi Audronė.
Jos vaikai yra Darious Pouicha, Aoudrious Pouicha ir Rita Pouichaite. Moters anūkas yra Darious Junior Pouicha, anūkė – Breeanna Pouichaite.
Norint Australijoje pasikeisti pavardę, reikia kreiptis Vedybų, gimimų ir mirčių registravimo biurą. Būtina nurodyti priežastį, šeimos sudėtį, darbovietę.
„Informacija kruopščiai tikrinama, nes dažniausiai pavardė keičiama norint nuslėpti teistumą. Jei pavardė pakeičiama, įstaigai reikia pristatyti senus dokumentus, kurie laikomi archyve“, – aiškino A.Pouichene.
Mažėja Gaidžių ir Žydelių
Lietuvos piliečiai ir Lietuvoje nuolat gyvenantys asmenys be pilietybės turi teisę pakeisti savo vardą ir pavardę, kai jie skamba negražiai; juos sunku ištarti; kai nori turėti vienodą su savo sutuoktiniu pavardę arba susigrąžinti ikisantuokinę pavardę; kai nori dvigubą vardą ar pavardę pakeisti į vieną iš jų arba atvirkščiai ir dar keliais atvejais.
Kaune pavardžių yra atsisakę Žydelis, Gaidys, Lopeta, Grafkė, Perekšlis, tačiau mieste gyvena ponas Pimpis, ponia Vagina, Vilniuje – daug ponų Šikų, panelių Šikaičių.
„Nėra dienos, kad gatvėje mano vyro kas nors nepavadintų beždžione, nigeriu, AIDS platintoju. Aš pati girdžiu, kad ištekėjau už beždžionės. Kartą kelios panelės pareiškė, jog mane reikia užmušti, jei su tokiu prasidedu“, - tokia yra lietuvės studentės Audrės Hadgu, susituokusios su Etiopijos piliečiu ir kartu su juo gyvenančios Vilniuje, kasdienybė.
Antradienį Kiros Hadgu išvyksta į gimtąją šalį, nes negavo nei prašyto pabėgėlio statuso, nei laikino leidimo gyventi Lietuvoje. Po kelių savaičių, gavęs turistinę vizą, jis tikisi grįžti pas žmoną ir vėl siekti leidimo vadintis mūsų šalies gyventoju.
Dėl galimybės gyventi su teisėtu vyru kovojanti jauna moteris prisipažįsta jau beveik nuleidusi rankas. Iki šiol jėgų vis belstis į valdininkų duris porai suteikdavo mintis apie šeimos padidėjimą, tačiau prieš keletą savaičių būsimo kūdikio jie neteko.
Šeima – Lietuvoje, bet su ja likti negali
Etiopijos opozicinei partijai priklausantis K. Hadgu, baimindamasis įkalinimo, 2006 m. rugpjūtį atkeliavo į Lietuvą. Atvyko per Maskvą, kur pasilikti nenorėjo, mat Rusijos sostinė garsėja itin žiauriais rasiniais išpuoliais. Tikėdamasis, kad Europos Sąjungai priklausančioje Lietuvoje padėtis kur kas geresnė, nusprendė prieglobsčio prašyti mūsų šalyje.
Netrukus vyras susipažino su Audre, apsigyveno kartu. Prieš pusmetį ji pajuto po širdimi spurdančią gyvybę, todėl pora praėjusių metų pabaigoje susituokė. Deja, jauną šeimą ištiko tragedija – prieš trejetą savaičių moteris neteko būsimo kūdikio. Be to, paaiškėjo, kad K. Hadgu negali likti Lietuvoje.
Įstatymuose numatytos procedūros įstūmė porą į užburtą ratą. Iš pradžių valdininkai jiems tvirtino, kad pabėgėlis negali vesti, nors galiausiai santuoka buvo įregistruota. Jau po vestuvių K. Hadgu paprašė laikino leidimo gyventi, tačiau dokumento išduoti neįmanoma, kol neišnagrinėtas prašymas dėl prieglobsčio. Tai dažnai užtrunka kelerius metus.
Neseniai atėjo atsakymas, kad Etiopijos piliečiui prieglobstis nesuteikiamas, todėl antradienį jis iškeliauja į savo šalį. Vasarį vyras, gavęs turistinę vizą pagal žmonos iškvietimą, žada parvykti ir vėl prašyti laikino leidimo gyventi. Tokia viza išduodama pusei metų, tačiau per tą laiką būti Lietuvoje galima tik tris mėnesius.
„Prašymą gali nagrinėti iki šešių mėnesių. Praktika rodo, kad tempiama iki paskutinės dienos“, - DELFI kalbėjo A. Hadgu. Galiojančią prašymų dėl leidimo gyventi nagrinėjimo tvarką ji pavadino itin biurokratine ir absurdiška.
Mat negavęs pabėgėlio statuso Etiopijos pilietis negali likti Lietuvoje. Norėdamas pateikti prašymą dėl laikino leidimo gyventi, jis turės sugrįžti ir pats apsilankyti pas migracijos pareigūnus. Be to, vyrui teks įrodyti, kad metus kiekvieną mėnesį turės bent po 800 Lt pragyvenimui, nors čia gyvena jo žmona.
Jauna moteris teigė informavusi Migracijos departamentą, kad laukiasi kūdikio, turi regėjimo negalią, jos vyras turi kur gyventi ir gali gauti darbą (kol kas jam dirbti neleidžia įstatymai), o gaunamų pajamų pakanka abiem sutuoktiniams, tačiau atsakymas vis tiek buvo neigiamas.
„Jei vis dar laukčiausi, kovočiau, bet dabar nuleidau rankas“, - prisipažino universitete studijuojanti A. Hadgu.
Pabėgėlio statusas – vos keliems žmonėms per metus
Panašioje situacijoje esą atsidūrė dar viena lietuvė, susituokusi su Nigerijos piliečiu ir prieš du mėnesius susilaukusi dukros. Trejus metus Lietuvoje pragyvenęs užsienietis, baigus nagrinėti jo prašymą suteikti prieglobstį, nebuvo deportuotas. Tačiau netrukus po šeimos padidėjimo migracijos pareigūnai vyrą esą išvežė iš namų.
Dabar jis jau palikęs Lietuvą, bet ruošiasi sugrįžti su turistine viza. Įveikti biurokratinių kliūčių nepadėjo net neįgalios moters (ji neturi rankos) prašymai paaiškinti, kaip jai vienai išvežti į lauką vežimėlį ir prižiūrėti kūdikį.
Migracijos departamento Prieglobsčio reikalų skyriaus vedėjos Liucijos Voišnis teigimu, kiekvienu atveju užsieniečiui, jei atmetamas prašymas dėl prieglobsčio suteikimo, nurodomi tolesni veiksmai. Pareigūnai nusprendžia, ar jam galima prašyti laikino leidimo gyventi, ar reikia per tam tikrą laiką palikti šalį (jei asmuo būna atvykęs legaliai). Nelegalai tokiu atveju būna išsiunčiami.
Anot L. Voišnis, negavusieji prieglobsčio gali teikti pakartotiną prašymą suteikti laikiną leidimą gyventi, nurodydami motyvus (pavyzdžiui, šeimos susijungimą). Tai užsieniečiai esą gali padaryti net išvykę iš šalies ir nebūdami Lietuvoje.
Iš viso pernai Migracijos departamentas gavo 480 prašymų suteikti prieglobstį (2006 m. – 459), kuriuos pateikė atvykėliai iš daugiau nei 30 šalių.
9 žmonėms buvo suteiktas pabėgėlio statusas (užpernai – 12), 393 – papildoma apsauga (užpernai – 385), 51 prašymas atmestas (užpernai – 29), 32 prašymų nagrinėjimas nutrauktas (užpernai – 16).
Policininkai užpuoliko sučiupti nesuspėjo
Dar vienas DELFI pašnekovės galvos skausmas – rasizmas, kuris Vilniaus gatvėse esąs kasdienybė. K. Hadgu esą ne kartą teko susidurti su skustagalvių, vadinamų „skinais“, išpuoliais.
Kartą vienas skustagalvis atvykėlį ėmė mušti vidury baltos dienos autobuse. A. Hadgu nubėgo į netoliese buvusią policijos nuovadą. Kol pareigūnai apsirengė ir susiruošė nueiti pas nukentėjusįjį, užpuolikas buvo dingęs. Sutuoktiniai iš Fabijoniškių nuvyko pas Šeškinėje dirbančius policininkus.
„Vos išsireikalavau, kad protokole būtų užfiksuotas rasinis išpuolis. Teko girdėti, kad policininkai tik ir žiūri, kaip „skinus“ praleisti pro akis. Sako, kad jei kažkas su jais mušasi, policininkai atvažiuoja po 20 min., mat „skinai“ vaikščioja nemažais būriais“, - kalbėjo pašnekovė.
A. Hadgu teigė nesuprantanti, kaip Lietuvoje gali gyvuoti tokios grupės kaip „Diktatūra“, save vadinanti patriotinio metalo grupe. „Mes sakome, jog esame baltai, lietuviai, ir jokie ne „europiečiai“, besimaišantys tarpusavyje kaip blusos!“ – grupės interneto svetainėje cituojamas vienas jos narys.
„Paklausykite jų dainų. Jei ne rasizmas, ne skatinimas užmušti – kas ten daugiau skamba? – klausė moteris. – Pastaruoju metu prisiskaičiau visokios informacijos apie „skinus“. Jų pasaulyje galioja nerašyta taisyklė – jei užmuši juodaodį, būsi lyderis“.
Rasiniai išpuoliai – kasdienybė
Su juodaodžiu savo gyvenimą susiejusi lietuvė teigė žinanti ne vieną istoriją, kuri patvirtina, kad Lietuva kitų rasių atstovus sutinka nedraugiškai. A. Hadgu tenka dažnai būti Anykščiuose. Ten, anot jos, į juodaodį „visi žiūri išsižioję“, bet jokių išpuolių nebūna. Tuo tarpu Klaipėdoje ir Vilniuje jie – kasdienybė.
Moteris pasakojo apie juodaodžių porą iš Etiopijos, metams gavusią leidimą gyventi mūsų šalyje. Mažą vaiką turinti moteris dirba „McDonald’s“ restorane. Kartą vakare užsuko vaikinas kruvinu veidu. Lietuviškai kalbanti atvykėlė pasiūlė nusišluostyti kraują, tačiau jis atsisakė.
Atėjus laikui mokėti už maistą, vaikinas perbraukė pinigais per kraują ir atkišo juodaodei sakydamas, esą kraujas užkrėstas ŽIV, „kaip ir jos šalis“, o pačią moterį iš vadino viruso nešiotoja ir kale. Pardavėja paklausė direktorės, ar privalo priimti sukruvintus pinigus. Ši atsakė, kad ne, o kartu dirbę vaikinai išprašė įžūlų pirkėją.
Kita DELFI pašnekovės pažįstama juodaodžių šeima gavo laikiną leidimą gyventi penkeriems metams. Vyrui praeiviai yra spjovę į veidą, užpuolę, tačiau lietuviai apgynė. Poros mažylis dažnai pavadinamas „beždžionės vaiku“.
„Tokie užgauliojimai – mūsų kasdienybė. Girdžiu, kad ištekėjau už beždžionės. Kartą sutikome „skinų“ grupę. Vaikinai nesikabinėjo, tačiau kelios merginos mus sustabdė ir pareiškė, jog „šitą paną reikia užmušti, kad su tokiu prasideda“. Tuo metu aplink buvo daugybė žmonių“, - nuoskaudą liejo A. Hadgu.
Moteris, nuolat per radiją girdinti, kad Lietuvoje rasizmo nėra, pasiūlė Vidaus reikalų ministerijos ar kitos institucijos pareigūnams išleisti į Vilniaus gatves porą juodaodžių ir pasiųsti paskui juos policininkus: „Kiek tuomet būtų užfiksuota rasinių išsišokimų... Jei bent vienas toks žmogus sėstų į kalėjimą, gal būtų ramiau“.
„Kaip valstybė gali užtikrinti, kad nebus užmuštas mano vaikas?“
A. Hadgu kreipėsi į lygių galimybių kontrolierę Aušrinę Burneikienę, tačiau ji nurodė negalinti narplioti panašių problemų.
„Jau pradėjau rimtai galvoti apie išvykimą iš Lietuvos dėl nepakenčiamų rasistinių išpuolių, - laiške kontrolierei rašo studentė. – Kaip mano valstybė gali man užtikrinti, kad ateityje mano vaikas (mulatas) nebus primuštas ar užmuštas už tai, kad jo odos spalva ne tokia kaip lietuvio?“
Praėjusią vasarą A. Burneikienė išreiškė susirūpinimą dėl padažnėjusių rasinės ir kitokios neapykantos apraiškų Lietuvos visuomenėje. Taip ji sureagavo į žiniasklaidos pranešimus apie sostinėje užpultą ir sumuštą vyrą iš Ganos, netoli Vilniaus geležinkelio stoties kilusias lietuvių ir atvykėlių iš Nigerijos muštynes, futbolo gerbėjų rasistinius šūkius per Lietuvos ir Prancūzijos futbolo rinktinių susitikimą.
Didele problema kontrolierė pavadino ir komentarus interneto žiniasklaidoje, kuriuose reiškiama neapykanta juodaodžiams, homoseksualams, kitoms religijoms, kurstoma nesantaika, juodaodžiai niekinami, iš jų tyčiojamasi, raginama su jais susidoroti.
Lygių galimybių kontrolieriaus tarnyba 2005 m. tyrė 15 galimos diskriminacijos dėl etninės priklausomybės atvejų, 2006 m. – 20, 2007 m. – 23.
Pernai A. Burneikienė sulaukė juodaodžio, kurį troleibuso kontrolierė garsiai rusiškai pavadino „beždžione“,skundo. Kontrolierė pripažinta pasielgusi neetiškai, tačiau atsipirko tik vadovybės skirta pastaba.
Žiauriai sumušė iš keršto?
Praėjusią savaitę Vyriausybė nusprendė siūlyti Seimui sugriežtinti baudžiamąją atsakomybę už vadinamuosius „neapykantos nusikaltimus“, kitaip tariant, už veikas, padaromas dėl nukentėjusiojo asmens priklausymo tam tikrai socialinei grupei (jo amžiaus, lyties, seksualinės orientacijos, neįgalumo, rasės, tautybės, kalbos, kilmės, socialinės padėties, tikėjimo, įsitikinimų ar pažiūrų).
Šiuo metu Baudžiamajame kodekse tokių nuostatų nėra. Tikimasi, kad tai sumažins „neapykantos nusikaltimų“ skaičių ir „formuos atvirą bei tolerantišką visuomenę“.
Pernai, visoje Europos Sąjungoje minint Lygių galimybių visiems metus, Lietuvoje buvo nužudytas Somalio pilietis Gulaidas Abdiazizas Salahas. Kauno medicinos universitete du kursus baigęs ir puikiai lietuviškai kalbantis vyras dirbo viename iš Klaipėdos restoranų.
Septynerius metus uostamiestyje gyvenęs juodaodis rugsėjį tapo LTV Antrojo kanalo laidos „Asmens kodas“ herojumi. G. A. Salahas esą ne kartą buvo sumuštas. Manoma, jog keršijant už tai, kad informavo žiniasklaidą apie vieną incidentą, spalio pabaigoje jis buvo žiauriai sumuštas Palangoje. Prieš pat Kalėdas vyras ligoninėje mirė.
Rasistinio išpuolio auka pernai pajuto ir krepšinio klubo „Lietuvos rytas“ žvaigždė amerikietis Hollisas Price’as. Jį miesto centre užpuolė trys skustagalviai, kuriuos vėliau sutramdė praeiviai.
Policijos departamente DELFI negalėjo informuoti, kaip dažnai Lietuvoje užregistruojama rasinių išpuolių ir panašių nusikaltimų – jie registruojami prie visų užpuolimų. Baudžiamasis kodeksas numato ir atsakomybę už diskriminavimą dėl rasės ar etninės priklausomybės. Pernai buvo užregistruoti du tokie nusikaltimai.
Ekspertai Afganistane aiškinasi, kodėl spaudžiant 30 laipsnių šalčiui Lietuvos kariai buvo likę be elektros ir šildymo. Pasak kariuomenės vadovybės, ekstremalioms sąlygoms paruošti kariai nepatogumais nesiskundė. Tačiau neoficialiomis žiniomis, ne visi atokioje šalyje tarnaujantys mūsų šalies kariai patenkinti gyvenimo sąlygomis, praneša LTV „Panorama“.
Vos prieš trejetą mėnesių 100 kvadratinių metrų palapinių miestelį, kuriame telpa beveik 200 žmonių pakeitė gyvenamieji konteineriai – juose Afganistane tarnaujantiems kariams ir dirbantiems civiliams turėjo būti jaukiau ir patogiau.
Tačiau sausio pabaigoje pirmieji didesni šalčiai – temperatūrai naktimis nukritus žemiau nei 30 laipsnių – stovyklą paliko be elektros, sanitariniame bloke susprogo vamzdžiai, kariams teko kraustytis iš nešildomų konteinerių. Šiuo metu elektros tiekimas atnaujintas. Provincijos atkūrimo grupės vado teigimu, avarija sujaukė stovyklos gyvenimą, tačiau neturėjo įtakos tarnybai.
„Tai ši\ek tiek įtakos turėjo, atsiliepė mūsų buičiai, bet reikia nepamiršti, kad mūsų kariai buvo ruošiami blogiausiam variantui, ekstremalioms sąlygoms. Tiek mūsų ekipiruotė, tiek žmonės psichologiškai tam buvo parengti ir didesnių emocijų ar išgyvenimų nebuvo“, – teigia pulkininkas Albertas Kondrotas, PAG-6 vadas.
Kodėl naujai įrengtoje stovykloje įvyko avarija aiškinasi į Afganistano Goro provinciją išvykę kariuomenės ekspertai. Neoficialiomis žiniomis, elektros sistema neatlaikė didelio apkrovimo – papildomi elektriniai šildytuvai buvo naudojami gyvenamiesiems konteineriams šildyti.
Mat dar neprasidėjus žiemai buvo nuogąstaujama dėl nepakankamos jų izoliacijos.
Konteinerius įrengė Lietuvos bendrovė „Elsis“, laimėjusi 15 milijonų litų vertės konkursą, o šiems darbams samdė ne tik mūsų šalies darbininkus, bet ir kinus bei vietos gyventojus.
„Pretenzijų mums niekas kol kas nekelia, išvykę ekspertai aiškinasi. Jei tai bus kažkokios mūsų problemos, mes tvarkysime“, – sako Tomas Vrubliauskas, UAB „Elsis“ projektų vadovas.
Girdėti skundų ir dėl stovyklą prižiūrinčios bei karius maitinančios italų bendrovės ESKO darbo. Ją Lietuvos kariuomenės vadovybė pasirinko vietoje iš centrinio Afganistano pasitraukusios amerikiečių bendrovės.
„Kai grįš ekspertai, mes, be abejonės, įvertinsim tiek „Elsio“, tiek ESKO pastangas ir priklausomai nuo rezultatų toliau kalbėsime su abiejų kompanijų vadovybe“, – tvirtina Lietuvos kariuomenės vadas Valdas Tutkus.
Afganistano Goro provincijoje šiuo metu tarnauja beveik pusantro šimto Lietuvos karių, drauge su jais – dar kelios dešimtys kroatų ir danų.
Anot Žmogaus teisių stebėjimo instituto (ŽTSI) direktoriaus Henriko Mickevičiaus, senieji pasai be elektroninės laikmenos buvo savotiškai saugesni. Mat jų informacija neatsirasdavo virtualioje erdvėje, kurią kontroliuoti daug sudėtingiau. Be to, kitose šalyse atlikti tyrimai parodė, kad asmens tapatybės atpažinimas pagal elektroninę informaciją nėra šimtaprocentinis.
„Kitose šalyse atlikti tyrimai parodė, kad sistema, nuskaitydama informaciją, gali suklysti ir palaikyti jus kitu asmeniu arba kitą asmenį palaikyti jumis. O kadangi vyrauja nuomonė, kad ši sistema yra saugi, žmogus tokiu atveju susiduria su didelėmis problemomis. Pavyzdžiui, Amerikoje kompiuteriu tikima kaip Dievu. Norint įrodyti, kad jis suklydo, reikia eiti kryžių kelius“, - tikino instituto vadovas.
ŽTSI duomenimis, šiais metais Didžiojoje Britanijoje buvo paskelbta, kad identifikavimo sistemos pagal veido biometrinius duomenis tiksliai atpažino tik 69 proc. sveikų žmonių ir tik 48 proc. asmenų su negalia. Pirštų antspaudų atpažinimas buvo tikslus tik 80 proc. atvejų. Vokietijoje atliktų tyrimų rezultatai buvo dar blogesni – dvi iš testuotų penkių veido atpažinimo sistemų neatpažino nei vieno bandyme dalyvavusio asmens, o likusių trijų sistemų atpažinimo koeficientas buvo žemesnis nei 50 proc.
Kitas pasų keliamas pavojus, anot H. Mickevičiaus, kad elektroninėje laikmenoje esančią informaciją įmanoma perimti. Tai patvirtino atvejis, kai biometrinis pasas buvo „klonuotas“, taigi pagamintas visiškai toks pat dokumentas. „Kažkas neprotingai sugalvojo nuskaitymo kodą, kurį sudaro keli paso skaičiai. Juos surinkus, galima patekti į laikmenoje esančią informaciją“, - teigė pašnekovas. Anot jo, šią informaciją nuskaitantys aparačiukai nėra problema.
Biometrinių pasų įvedimą ES šalyse numato ES reglamentas. Vyrauja nuostata, kad pasai su elektronine laikmena garantuoja didesnį šių dokumentų saugumą, taip pat pačių piliečių, kuriems išduoti tokie pasai, saugumą, nes užtikrina šio dokumento turėtojo tapatybę. Be to, tai viena iš bevizio režimo su JAV sąlygų.
Lietuvoje biometrinių pasų saugumu kol kas neabejojama. Naujo pavyzdžio lietuviškuose pasuose, anot vidaus reikalų ministro Regimanto Čiupailos, įdiegtos papildomos šiuolaikinės technologijos, saugančios dokumentą nuo galimybės padirbti ar klastoti bei skirtos paspartinti patikros procesą.
Paso duomenų lape integruota nekontaktinė elektroninė laikmena, kurioje įrašomi asmens duomenys bei asmens veido atvaizdas. Elektroninėje laikmenoje yra įdiegta per 30 skaitmeninės informacijos vientisumą, autentiškumą ir konfidencialumą užtikrinančios priemonių.
Tuo tarpu Valstybinės duomenų apsaugos inspekcijos vadovas Algirdas Kunčinas įsitikinęs, kad kalbėti apie naujųjų pasų saugumą ar nesaugumą dar anksti, nes jie tik pradėti diegti. „Ar jie saugūs, parodys gyvenimas“, - įsitikinęs pašnekovas.
Į naujuosius pasus integruota elektroninė laikmena su veido atvaizdo biometriniais duomenimis vėliau, atsižvelgiant į ES reglamento reikalavimus, turėtų pasipildyti integruotais pirštų atspaudų biometriniais duomenimis. ES šalys narės šį reglamentą privalo įgyvendinti iki 2009 metų balandžio mėnesio.
Tačiau asmens teisių gynėjai teigia, kad piršto antspaudų duomenys atskleidžia ne tik asmens rasinę ar etninę kilmę, bet gali nurodyti ir įvairias genetines anomalijas, pavyzdžiui, Dauno sindromą ar polinkį tam tikroms ligoms.
Taip pat ateityje numatoma naudoti radijo dažnių identifikavimo anteną, kuri bus įmontuota į pasuose esančią elektroninę laikmeną. Ši antena galės be dokumento savininko žinios perduoti laikmenoje esančią biometrinę informaciją apie asmenį į „skaitymo įrangą“, kurią galima įrengti bet kur. Taip bus galima sužinoti, kas dalyvauja įvairiuose renginiuose, mitinguose, protesto akcijose, arba tiesiog lengvai nustatyti norimų asmenų buvimo vietą. Tiesa, kol kas šios technologijos labai brangios.
Už kelių metrų aukščio Kauno seminarijos sienų verda išoriniams mažai žinomas gyvenimas - šiuo metu čia gyvena ir mokosi 29 studentai. Seminarijos tvarka griežta, tačiau savo gyvenimą Dievui pašventę jauni vyrai tikina, kad tai jų negąsdina. „Pajautus pašaukimą negali atsispirti", - tikina Kauno kunigų seminarijos vicerektorius Rimas Skinkaitis.
Vyriausiam studentui – 52-eji
R. Skinkaitis teigia, kad kunigais panorusių tapti jaunuolių vis labiau mažėja, tačiau kiekvienas seminarijos auklėtinis turi savo kelio į seminariją istoriją.
Prieš tampant studentu vyrai vienerius mokosi paruošiamajame kurse Šiluvoje. Po šio laikotarpio jaunuoliai apsisprendžia, ar tikrai savo gyvenimą nori pašvęsti Dievui.
Netrukus 30-tąjį gimtadienį švęsiantis Andrius Kišūnas seminarijos duris pirmą kartą pravėrė būdamas 18-kos, tačiau vėliau nusprendė, kad kunigo gyvenimas skirtas ne jam. Praėjus 10 metų A. Kišūnas vėl sugrįžo į seminariją.
„Buvau jaunas ir dvejojau. Dabar radau ramybę", - teigia A. Kišūnas.
Seminarijoje, 3-iame kurse, šiuo metu mokosi ir 52-metų Petras Mackevičius.
„Šis vyras buvo susikūręs puikų gyvenimą, tačiau pajautęs pašaukimą viską paliko ir atėjo pas mus. Tai yra tikras pašaukimo ženklas", - šypsosi R. Skinkaitis.
Į bažnyčią tris - kartus per dieną
Seminarijoje galioja savitos taisyklės. Studentas Egidijus Obrikis pasakoja, kad eilinė diena prasideda apie 7 valandą ryto malda seminarijos teritorijoje esančioje bažnyčioje. Per dieną seminarijos bendruomenė čia renkasi tris kartus ir praleidžia daugiau nei dvi valandas.
Po rytinių maldų seka paskaitos, po jų – pora valandų laisvalaikio, darbas seminarijos teritorijoje ir vėl susikaupimo laikas bažnyčioje. Studentai taip pat padeda ligoninėse, senelių bei vaikų namuose, bendrauja su įkalinimo įstaigose kalinčiais asmenimis.
„Šiais laikais kunigas turi būti universalus ir turi mokėti bendrauti su labai įvairiais žmonėmis", - sako R. Skinkaitis.
Seminarijoje taip pat yra krepšinio aikštelė bei poilsio kambarys, kur studentams leidžiama žiūrėti svarbiausias sporto varžybas ar susitikti su artimaisiais.
23 val. seminarijoje prasideda ramybės valandos.
Studentai gyvena čia pat esančiose patalpose. Kambaryje įsikuria po vieną ar du studentus. Savaitgaliais klierikai turi daugiau laisvo laiko.
Griežta tvarka negąsdina
R. Skinkaitis pripažįsta, kad seminarijoje galioja pakankamai griežtos taisyklės. Tiesa, seminarijos vicedekanas teigia, kad niekas jų nelaužo.
„Jei žmogus pajaučia, kad jo vieta ne čia, jis paprasčiausiai parašo prašymą ir išeina", - sako R. Skinkaitis.
Tačiau ir jų nėra daug – per metus atkrenta vienas kitas studentas.
Patys studentai tikina, kad griežtos taisyklės jų negąsdina.
„Yra susidariusi klaidinga nuomonė, kad mes čia sėdime uždaryti, tačiau taip nėra. Taisyklės mūsų nevaržo, nes mes atradome savo kelią ir esame laimingi. Juk laimingais nori būti visi", - šypsosi A. Kišūnas.
Vilniaus miesto savivaldybė padavė į teismą opozicinės „Tėvynės sąjungos“ frakcijos narį Vilių Navicką. Jis kaltinamas praėjusių metų gruodžio mėnesį žiniasklaidoje paskelbęs „tikrovės neatitinkančią, klaidinančią ir Vilniaus miesto savivaldybės dalykinę reputaciją žeminančią informaciją apie neva slapta ir pažeidžiant teisės aktus vykdomą Nacionalinio stadiono statybą“.
„Tikrovės neatitinkančia informacija buvo formuojama visuomenės nuomonė, jog Vilniaus miesto savivaldybė sutartis su rangovais pasirašinėja slaptai, rangovai parenkami pažeidžiant įstatymus ir kitus teisės aktus, sprendimai neaptariami taryboje, o tokiais savo veiksmais Vilniaus miesto valdžia siekia finansinės naudos“, - teigia Vilniaus vicemeras Evaldas Lementauskas.
Jo teigimu, savivaldybės teisininkai, išanalizavę žiniasklaidoje paskelbtą informaciją apie stadiono statybas, nustatė 15 tikrovės neatitinkančių teiginių.
Žiniasklaidos priemonės savivaldybę informavo, jog pirminis paskelbtos informacijos šaltinis yra V.Navickas, kuris ieškinyje ir nurodytas pagrindiniu atsakovu.
„Teisme sieksime, kad V. Navickas savo lėšomis per televiziją ir spaudą paneigtų paties paskelbtą melagingą informaciją“, – teigė E. Lementauskas.
Praėjusių metų pabaigoje dienraštis „Lietuvos rytas“ paskelbė, kad stadiono statybų kaina pagal sudarytą sutartį esą gali išaugti iki 700 mln. litų, nors planuota išleisti 300 mln. litų.
Remdamasis V. Navicku dienraštis rašė, kad stadiono kainą padvigubinti ar padaryti dar didesnę gali sutartyje tarp savivaldybės, „Vilniaus kapitalinės statybos“ ir rangovo statybų bendrovės „Veikmė“ numatyta išlaidų metodika.
Tekste buvo daroma prielaida, kad pinigai gali nusėsti „politikų ir su jais susijusių verslininkų kišenėse“.
Vilniaus miesto savivaldybės Liberalų frakcija (LRLS) skelbia apie galimai neteisėtas statybas sostinės Žvėryno rajone, kurias vykdo opozicinės „Tėvynės sąjungos“ (TS) frakcijos narių bendrovė. Tai – jau antras liberalų smūgis konservatorių „statybininkams“, kurie praėjusią savaitę buvo apskųsti etikos sargams dėl galimo interesų konflikto.
„Į frakciją kreipęsi rinkėjai nurodė, jog sklypuose, esančiuose Paribio g. 21 b, 21c, 21d ir 23b, Vilniuje, greta jau stovinčių penkių kotedžų neteisėtai statomi keturi nauji kotedžai“, - praneša liberalai.
Patikrinę savivaldybėje išduotų statybos leidimų registrą, jie sako įsitikinę, kad trijuose sklypuose vykdomoms statyboms neišduoti jokie leidimai. Vieno kotedžo statybai leidimas pasirašytas vasario 1 d., jis dar neatsiimtas, nors darbai vyksta ne viena savaitė.
„Dėl šio, deja, Vilniui ir Lietuvai įprasto nelegalios statybos atvejo nedarytume viešo pareiškimo, jei jame nekyšotų UAB „Euro-construct“ ausys. Tos pačios bendrovės, kuri priklauso Vilniaus miesto tarybos nariui Viliui Navickui ir kurioje teisininku dirba kitas tarybos narys Vidas Urbonavičius. Prie Paribio gatvės pastatytame stende UAB „Euro-construct“ skelbiasi parduodanti kotedžus, tai pačiai bendrovei priklauso dauguma žemės sklypų, kuriuose neteisėtai statomi nauji kotedžai“, - teigia LRLS frakcijos seniūnas Arūnas Štaras.
Laukia leidimų
Bendrovės „Euro-construct“ vadovas V. Navickas DELFI tikino, kad statybos Paribio g. vyksta tik tose sklypuose, kuriuose yra gauti leidimai. Kitur statybininkai, paruošę statybvietes, laukia nurodymų pradėti darbus. „Tačiau leidimų išdavimas savivaldybėje mums specialiai vilkinamas“, - įsitikinęs V. Navickas.
Kitas TS frakcijos narys teisininkas V. Urbonavičius sakė jau išėjęs iš darbo šioje statybų kompanijoje.
Savo ruožtu liberalai teigia, kad galimai neteisėtas statybas pradėjo tirti Vilniaus apskrities teritorijų planavimo ir statybos valstybinės priežiūros departamento specialistai: „Tikimės, kad ši institucija sugebės sustabdyti Žvėryno kalvose savivaliaujančius statybininkus“.
Praėjusią savaitę LRLS kreipėsi į Vyriausiąją tarnybinės etikos komisiją (VTEK) bei paprašė išaiškinti, ar V. Navickas ir V. Urbonavičius nesupainiojo viešų ir privačių interesų, kai taryboje buvo priimtas jų bendrovei palankus sprendimas dėl sklypo detaliojo plano kitoje Žvėryno vietoje.
Abu konservatoriai tąsyk DELFI tikino priimant sprendimą tarybos posėdyje nedalyvavę.
DELFI primena, kad VTEK anksčiau yra nustačiusi interesų konfliktą LRLS frakcijos seniūno A. Štaro veiksmuose, kai šis nenusišalino taryboje svarstant su statybų bendrove „Eika“ susijusį klausimą.
2007 kovas
Malonūs robotų balsai, informuojantys, kurį telefono mygtuką spausti, perpildė daugybės klaipėdiečių kantrybės taurę.
Žmonės piktinasi, kad didelės, dažniausiai monopolinės įmonės visiškai atsiribojo nuo vartotojų.
Paskambinus dažnu kliento aptarnavimo numeriu, reikia gerokai palaukti, kol maloniu moterišku balsu manipuliuojantis kompiuteris sujungs su gyvu konsultantu.
Pokalbiai tokiais telefonais neretai kainuoja brangiau nei įprasti pašnekesiai.
Tik vienas numeris
„Negi tose bendrovėse nebėra žmonių, kurie galėtų atsakyti į rūpimą klausimą? O gal taip stengiamasi, kad mūsų telefono sąskaitos būtų kuo didesnės?“ - pyksta klaipėdiečiai.
Informacijos tarnybos skelbia daugelio bankų, didžiųjų įmonių tik klientų aptarnavimo telefonų numerius, kuriais atsiliepia robotų balsai.
Reikiamo specialisto tiesioginio telefono negalima rasti net internete.
„Sodra“, nors ir turi klientų aptarnavimo telefonus, informacijos tarnyboms yra pateikusi ir kitų konsultantų numerius.
Taip pat pasielgė ir bendrovės „Klaipėdos energija“ bei „Klaipėdos vanduo“.
Tačiau gyventojai nelinkę ilgai ieškoti reikiamo telefono numerio, todėl skambina tuo, kuris nurodytas atsiųstoje sąskaitoje.
Juo paskambinus dažniausiai pasigirsta tik balsas, nurodantis kurį mygtuką toliau spausti.
Baigiasi kreditas
Žmonės pagrįstai piktinasi, kad įsivedusios klientų aptarnavimo telefonų numerius bendrovės atsiriboja nuo žmonių, o ieškant atsakymo į rūpimą klausimą pokalbiams tenka išleisti nemažai pinigų.
„Klaipėdos“ žurnalistai atliko eksperimentą. Jo metu buvo skambinta bendrovės „TEO LT“, trijų bankų, „Klaipėdos vandens“, „Klaipėdos energijos“, „Sodros“ aptarnavimo numeriais.
Beveik kiekvienu atveju įrašyto balso pasisveikinimas, informacija, kokį telefono mygtuką spausti, kad būtų suteikta norima informacija, užtruko apie pusę minutės.
Norint pasikalbėti su konsultantu, teko palaukti dar vidutiniškai pusę ar vieną minutę.
Nesunku suskaičiuoti, jog tam, kad pavyktų pasikalbėti su gyvu žmogumi, teko pralaukti apie pusantros minutės.
Jei būtų įmanoma iškart paskambinti, žmogus sutaupytų ne tik laiko, bet ir pinigų.
Be to, ne visos klientų aptarnavimo telefono linijos veikia idealiai.
Pavyzdžiui, skambinant į bendrovę „Klaipėdos vanduo“ įrašytas balsas 10 minučių kartojo: „Šiuo metu visi operatoriai užimti, laukite“. Galbūt laukti būtų reikėję ir kelias valandas.
Taip yra todėl, kad klientų aptarnavimo telefoną įmonėse aptarnauja per mažai konsultantų. Todėl ir tenka laukti po kelias ar net keliolika minučių, kol balsas robotas sujungs su gyvu žmogumi.
Dėl to pasitaiko net paradoksalių situacijų. Pavyzdžiui, iš mobiliojo telefono, kurio sąskaita papildoma pildymo kortelėmis, skambinantiems žmonėms, kol sulaukia konsultanto dėmesio, net baigiasi sąskaitos kreditas.
Pokalbius įrašo
Fiksuoto ir mobiliojo ryšio vartotojų priekaištai, kad skambinti kliento aptarnavimo telefonais jiems brangiau, iš dalies pagrįsti.
Mokslininkai tirs medūzų kvėpavimą, jų sunaudojamą deguonies kiekį. Svarbiausia atsakyti į klausimą, kodėl staiga pradėjo gausėti jų populiacija ir kokius pokyčius tai atneš vandenynams.
Greitai prisitaiko
Monterei Bei mokslinio tyrimo instituto mokslininkai Meksikos įlankoje jau tiria medūzas. Jie naudoja laivą „Point Lobos” ir povandeninį aparatą “Ventana“. Aparatas su keturiomis talpomis nuleidžiamas ant įlankos dugno. Jose susirenka įvairiausi gyvūnai, taip pat ir medūzos. Prie talpų prijungti įvairūs sensoriai, kurie stebi gyvūnus. Informacija apie jų elgesį fiksuojama.
Po kurio laiko talpos iškeliamos, jų turinys analizuojamas laivo ir instituto laboratorijose. Mokslininkams pirmiausia rūpi sužinoti, kiek medūzos kvėpuodamos sunaudoja grynanglio. Iki šiol tai nebuvo tirta. Įtariama, kad Žemėje gyvenančios jau daugiau nei 650 milijonų metų medūzos sugeba stebėtinai gerai prisitaikyti prie aplinkos pokyčių.
Vis labiau teršiama ir staigių pokyčių krečiama planeta daugeliui gyvūnų tampa tarsi pragaru. Medūzos greitai prisitaikė gyventi ekstremaliomis sąlygomis.
Mažėjant bendrai biologinei vandenynų masei, medūzų daugėja. Manoma, kad jau dabar jos sudaro apie trečdalį Ramiojo vandenyno biomasės.
2008-01-05
Lietuvos televizijos „Šokių dešimtuko“ nugalėtojas Deividas Meškauskas galėtų būti savo partnerės Joanos Bartaškienės anūku. Tačiau 58-ąjį gimtadienį po mėnesio švęsianti moteris, būdama Deivido vienmetė, nepasiduotų jo vilionėms: „Jis – visiškai ne mano skonio.“
Mėgsta dėmesį
Stilinga skrybėlaitė, raudoni auskarai, raudoni karoliai, rausvas sijonas, raudonai padažyti nagai bei lūpos. Ji mėgsta šią spalvą, ji mėgsta dėmesį, ji mėgsta atrodyti jaunatviškai. Tačiau močiute save vadinanti ugnine spalva plaukus nusidažiusi moteris nebijo savo amžiaus.
Gerdama kavą Joana nenustygsta vietoje: „Šokime, judėkime, išsaugokime jaunystę. Mes – dar jėga!“ Žodžiu „mes“ du sūnus, penkis anūkus, savo klubą „Joana“ turinti 1959-1970 metų Lietuvos gimnastikos čempionė bei aerobikos Lietuvoje pradininkė J.Bartaškienė vadina savo bendraamžius.
Ji šypteli ir pripažįsta, kad išlikti jaunatviškai jai padėjo genai, judėjimas, 33 metai darbo su jaunimu Veterinarijos akademijos Sporto katedroje. Ir tėvuko įtaka: Panemunėje jis lankydavo šokius iki gilios senatvės. Per šokių sezono atidarymą vilkėdavo šviesiu, per uždarymą – tamsiu kostiumu. „Svarbu negeria“, – Joana pamena tėvuko polinkį šokti įvertinančius mamos žodžius.
R.Ščiogolevaitė kritikavo ir padėjo
„Vaikeli, aš nevaidinu jaunos. Aš tokia esu, aš taip jaučiuosi!“ – projekto šokių pradžioje Joana aiškino D.Meškauskui, kuris siūlė jai vaidinti solidžią damą.
Pajuokavus, kad Rūta Ščio­go­le­vaitė savo mylimajam specialiai ieškojo vyresnės partnerės, Joana šyptelėjo: „Mus suporavo prodiuseriai. Rūta mažiau išgyveno, ji buvo ir kritikė, ir labai daug mums padėjo.“
Ar jai buvo padoru? „Šokti?“ – pasitikslina J.Bartaškienė. Ir prisimena iš jos bei Deivido daugiau aistros reikalavusį aštrialiežuvį komisijos pirmininką Jurijų Smoriginą: „Būčiau jaunesnė – Deividą aistringiau prisitraukčiau.“
Tačiau būdama D.Meškausko amžiaus savo partnerio nesiektų užkariauti: jis, tikina Joana, ne jos skonio. Jaunystėje jai visą laiką patiko aukšti, ne žemesni nei 188 centimetrų ūgio vyrai. „Jis turėtų daugiau asistuoti moterims. Deividą suprantu, todėl daug ką nutylėdavau kaip mama“, – pasakoja J.Bartaškienė.
Nugalėtoja įsitikinusi, kad jau­nesnė mergina neapsikęstų D.Meš­kaus­ko įnorių. „Aš jam sakiau, - gurkšteli juodos kavos, - jauna pana tave pasiųstų „ant trijų raidžių“. Jis, būdavo, parodo šokio judesį du kartus ir stebisi, kad man nepavyko pakartoti. Džiaukis, sakau, kad ne trisdešimt du kartus. Vaiki, tau labai pasisekė.“
„Tačiau mums užteko kantrybės, – sako Joana. – Prisiminiau ir save, kai būdama jauna aerobikos vadovė naują pratimą parodydavau tris-penkis kartus ir pykdavau, kai mokiniams nepavykdavo pakartoti.“
Batonas naktį – ne jai
Aš ištversiu, aš gera mokinukė, sakydavo sau ir Deividui daugybę kartų. Labiausiai Joana buvo nepatenkinta televizoriumi: „Jis storina! Esu 162 cm ūgio, sveriu 58 kilogramus, ant pilvo neturiu rinkių! Bet kai save pamatydavau per televizorių, vos infarkto negaudavau.“
Turbūt todėl prieš vieną pasirodymą linksmoji močiutė neišlaikė ir sušveitė 6 bulvinius blynus. Tai buvo akimirksnio silpnybė. Ji kasdien į Vilnių atsiveždavo tortą, užkandžių, brendžio, šampano. Tačiau alkoholį su konkurentais simboliškai gurkš­no­davo tik po pasirodymo.
Joana pamena, kad su Kristina Piekautaite šokusiam Osvaldui Markevičiui dar skolinga butelį brendžio: jau po pirmojo pasirodymo jis neabejojo, kad „Lietuvos šokių dešimtuką“ laimės Joana ir Deividas.
Kartą buvo nusprendusi „pasitusinti“ su jaunimu, tačiau kai prieš linksmybes airiškoje aludėje jie dar atvažiavo pavalgyti į „McDonaldą“, juokais užsirūstino, atsisveikino ir išvažiavo į Kauną. Batonas pusiaunaktį – ne jai.
Rengiasi grožio procedūroms
Paklausta apie 25 tūkstančius litų, pusę laimėto prizo, Joana atsainiai mosteli ranka. Konkursui išleido iš Anglijos automobiliui pirkti sūnaus jai atsiųstus 15 tūkstančių litų: „Surengsiu baliuką televizijoje ir man padėjusiems draugams, įteiksiu dovanėlių, įdėsiu į voką netrukus gimsiančiam Rūtos ir Deivido vaikui, pavasarį kur nors arti nuvažiuosime su vyru, o netrukus trims dienoms su draugėmis mausiu į Druskininkus pagulėti grožio voniose. Kas ten liks?“
J.Bartaškienė džiaugiasi, kad šiais laikais atsirado daug gražių „skudurėlių“: „Turiu tris drauges, dažnai kartu užeiname į jaunatviškas, o ne bobiškas parduotuves, po to išgeriame kavutės, paplepame.“
O jaunesni vyrai? Netraukia, purto galvą. Ir tikina, kad vyras už moterį turėtų būti vyresnis 8-10 metų: geriau ją supranta. Į kitus dairytųsi tik jei vyras būtų apkiautęs: „Maniškis vyresnis 9 metais. Tai buvo gražiausias Kauno vyras. Boksininkas. Jau­natviškas diedas. Pirmą kartą gyvenime „biuletenį“ gavo būdamas 66 metų – infarktas.“
Įsakas vyrui
Tačiau jaunystėje Joana dažniausiai dairėsi tik į bendraamžius. Svajingai šypteli prisiminusi pasisekimą tarp vyrų, jai simpatizavusį buvusį Vilniaus „Žalgirio“ gynėją Kęstutį Latožą, su kuriuo į pasimatymą eidavo su dar trimis gimnastėmis, jai patikusį Kauno „Žalgirio“ krepšininką Algirdą Linkevičių.
Pakelia ir rodo dešinės rankos pirštus: „Bet per visą gyvenimą neužlanksčiau vienos rankos pirštų – tiek teturėjau vyrų. Galiu juokauti, flirtuoti, bruderšaftą išgerti, bet ne daugiau.“
Nusikvatoja prisiminusi kuklios savo draugės našlės žodžius: „Na ir kvailutė tu, Joana, aš seniai užlanksčiau ir rankų, ir kojų pirštus.“
Su būsimuoju savo vyru Albinu iki vestuvių draugavo pustrečių metų, pasibučiavo tik po trijų mėnesių, o prieš vestuves jam liepė parašyti raštą, kad prie jos prisilies tik po dviejų savaičių.
Nesustodama čiauškėti nostalgiškai prisimena praeitį: pažintis su garsiomis gimnastėmis, laikus, kai sportuodamos nenaudojo uždraustų preparatų, kaip jas it mažus vaikus globojusias treneres.
Močiučių komanda
Tačiau jai nerūpi tik paviršutiniški dalykai. Svarbiau – žmogiškumas, bendravimas. Kiek galima žiūrėti į gražias akis: pažvelgia tiesiai ir mirksi ilgomis blakstienomis.
Tikina neskirstanti žmonių pagal pareigas: jai buvo malonu apkabinti ir televizijos direktorių, ir už ją nuoširdžiai sirgusią valytoją.
Močiutė. Joana Bartaškienė nebijo šio žodžio. Tai, sako patenkinta, labai gražus žodis. Tiesa, anūkai ją vadina skirtingai: močiute, baba, babi, Joana.
Skaniai mėgstanti pavalgyti, savaitgaliais - papuotauti, jau ne vienus metus dietos tik žadanti laikytis ir dabar jau ne po septynias valandas kasdien, o tik po keturias triskart per savaitę sportuojanti J.Bartaškienė siūlo pamatyti jos sveikatingumo grupę – „Močiučių komandą“.
Jų vadovė – iš jų viena jauniausių. Daugumai močiučių – po 60, vyriausiai – 76 metai. Pasportavusios jos visuomet išgeria kavos, arbatos, užkandžiauja ir eina apsipirkti į miestą.
Joana džiaugsmingai prisipažįsta, kokia yra laimė, kai viena, po to antra, trečia pasigiria, kad jau du ar tris mėnesius joms nereikia vartoti vaistų. O besijuokdamos močiutės jai sako: „Vaikai stebisi, kas ten pas jus vyksta, jog pirmadieniais ir ketvirtadieniais neįmanoma įsiūlyti anūkų!“
Romantišku Paryžiaus ritmu šiuo metu gyvenanti Daiva Starinskaitė, grįžusi į Lietuvą, kartu su grupe „Saulės kliošas“ nebedainuos. Nors mokydamasi Prancūzijoje ji suprato, kaip iki šiol nevertino to, ką turi tėvynėje, toli nuo namų ji ryžosi priimti jau kurį laiką vilkintą sprendimą.
– Daiva, kaip atsitiko, kad tavo ir „Saulės kliošo“ keliai išsiskyrė?
– Man rodos, nesutampa mūsų požiūris į darbą ir mūsų tikslai. Nenoriu sakyti, kad jų tikslai blogesni, tiesiog jie ši\ek tiek skiriasi ir kartais neįmanoma rasti kompromiso. Išėjau ne dėl to, kad išvykau mokytis į užsienį. Tai jau seniai brendo manyje ir dar prieš išvažiuojant kalbėjomės su grupės nariais. Paprasčiausiai būdama Prancūzijoje galutinai apsisprendžiau.
– Kokie dabar santykiai su grupės nariais, ar neliko pykčių?
– Džiaugiuosi, kad tarp mūsų išliko šilti santykiai. Žinoma, gal kažkas jaus nuoskaudą ar bus įsižeidęs, kad taip įvyko, bet, manau, bėgant laikui viskas susitvarkys. Mes, muzikantai, visada bendradarbiaujame, kuriame naujus projektus, todėl, manau, dar teks daug dirbti kartu. Manau, ir prie naujojo „Saulės kliošo“ albumo dar dirbsime kartu.
– Kartais koncertuose tave pavaduodavo sesė. Galbūt ji taps naująja „Saulės kliošo“ vokaliste? Ar kartu su tavimi grupės nepaliks gerbėjai?
– Dar nežinau. Šiuo metu „Saulės kliošas“ ieško naujos vokalistės, bet gali būti ir taip, kad ja taps mano sesuo. O grupės gerbėjai, manau, išliks tie patys, gal jų net pagausės, juk muzika ir „Saulės kliošo“ nuotaika nepasikeis.
– Kokie tavo ateities planai?
– Grįžusi įrašinėsiu „Brass Bastardz“ albumą, pabaigsiu mokslus muzikos akademijoje. O toliau dar nežinau, ką gyvenimas pasiūlys, gal vėl išvažiuosiu studijuoti į užsienį magistro laipsniui, o gal įrašysiu savo solinį albumą. Tai, ar dainuosiu kokioje nors grupėje, ar būsiu solo atlikėja, priklausys nuo labai daug dalykų, bet galbūt vienai dainuoti man priimtiniau.
– Ar, būnant Prancūzijoje, pasikeitė tavo požiūris į šią šalį?
– Kai esu čia, kiekviena diena atrodo skirtinga. Kartais apima jausmas, kad jau nebegaliu čia būti, pasiilgau draugų, namų, šiaip Lietuvos, bet kartais atrodo, kad norėčiau dar čia pasimokyti. Juk ši konservatorija yra stipriausia visoje Prancūzijoje. Paryžiuje aš išmokau tiek daug. Ne tik muzikos. Gavau ir daugybę gyvenimo pamokų (šypsosi).
– Kiek laiko truks mokslai užsienyje? Ar nesigaili išvažiavusi?
– Galutinai grįšiu vasario mėnesį. O kad išvažiavau, labai labai džiaugiuosi. Norėjau kuo greičiau nuvykti į tikrą didmiestį, patirti daug nuotykių, todėl išvažiuoti nebuvo baisu. Norėjosi prasiblaškyti, patirti kažką naujo.
– Ar jau pramokai prancūziškai? Gal netrukus išgirsime tave šia kalba dainuojant?
– ši\ek tiek pramokau, bet dar toli iki „vidutiniškai“. Kai grįšiu į Lietuvą, būtinai toliau mokysiuosi prancūzų kalbos. Noriu ja dainuoti, repuoti ir šnekėti sklandžiai.
– Kas tau labiausiai patinka ir nepatinka Prancūzijoje?
– Man patinka Paryžius kaip miestas. Patinka prancūzų virtuvė. Ir kitų šalių virtuvės – čia jų tiek daug skirtingų. Prancūzijos sostinėje yra ką veikti: koncertai, įdomūs renginiai, parodos. Čia ši\ek tiek šilčiau nei Lietuvoje, nors dabar, gaila, jau smarkiai atšalo. Patinka, kad Paryžiuje tiek daug žmonių ir jie visi nėra pažįstami, kaip Lietuvoje. O nepatinka, kad čia viskas labai brangu. Kartais įkyri metro streikai, ypač, kai reikia kur nors nuvažiuoti. Nors kartais tai net savaip žavi. Jie nebijo savo valdžios, valdžia bijo jų. Jei prancūzams kas nors nepatinka, jie tikrai netylės uodegas pabrukę (šypsosi). Bet čia labai trūksta žalumos. Jos beveik niekur nėra, išskyrus kelis parkus, o naktimis juos užrakina, dėl to kažkaip net nejauku. Miestui trūksta mistikos, čia visi kiemeliai uždaryti vartais, niekur nepasislėpsi. Vilniuje mane labai žavi maži kiemeliai ir skverai, o čia viskas užrakinta.
– Ar nauja patirtis gyvenant svetimoje šalyje tave pakeitė?
– Manau, kad tikrai pakeitė. Aš jaučiuosi ši\ek tiek kitaip, supratau, kad svarbu turėti kažką savo, nes čia nieko tokio neturiu. Čia viskas laikina, nes atvažiavau neseniai ir dar nespėjau įsitvirtinti, susirasti bendraminčių ir kartu tai daryti jau per vėlu, nes tuoj reikės išvažiuoti. Žiūriu į žmones, čia jų tiek daug, tokia didelė konkurencija, jie turi labai stengtis, kad įsitvirtintų. Lietuvoje žymiai paprasčiau. Todėl pradėjau vertinti tai, ką turiu Lietuvoje, nes Paryžiuje dėl to reiktų smarkiai pakovoti. Lietuvoje aš turiu visas sąlygas, marias laiko tam, kad galėčiau tobulėti, man nereikia ieškoti papildomo darbo, kad galėčiau pragyventi. Anksčiau to neįvertinau.
Kiek avantiūrizmo, komunikabilumo ir daug drąsos, stengiantis už ausų pagriebti gyvenime pasitaikančias galimybes, – tai viskas, ko reikėjo paprastam vaikinui iš Jurbarko prasimušti sostinėje.
Kažkada nuotykių ieškojęs viename pirmųjų realybės šou „Baras“, dabar Rolandas Banys jėgas bando versle ir vis dar svajoja apie televiziją. „Juk blogiau – net nebandyti, o ne galima nesėkmė“, – įsitikinęs jis.
Verslininkui kostiumas nebūtinas
Dar realybės šou „Baras“ laikais žmonės įsidėmėjo Rolandą kaip labai paprastą ir kartais gal net pernelyg tiesmuką žmogų. Bet jis, nė nemanęs savo būdo slėpti prieš televizijos kameras, nebando kitoks, nei yra, atrodyti ir dabar, nors daugelis tikisi, kad drabužių parduotuvės Vilniaus centre vienas iš savininkų turėtų būti solidus, kostiumuotas, finansiniais terminais ir įspūdingais skaičiais žongliruojantis vyriškis.
„Verslininkas – tik skambus žodis, iš tikrųjų dirbu tą patį darbą kaip ir seniau, – ilgų metų pardavėjo patirties neslėpė Rolandas. – Kai kurie mane pašiepdavo, kad tiek metų esu tik pardavėjas, bet tai buvo mano universitetas, kuriame galėjau išmokti visko, ko man dabar reikia.“
R.Baniui atrodo juokinga, kai žmonės bando apsimesti, kokie nėra. „Jei kalbame apie rimtas temas, galiu būti rimtas, bet kažkokio dirbtinio įvaizdžio kurti man nereikia, – kalba jis. – Galėčiau vaidinti, bet nenoriu. Juk kai pasižiūriu į kai kuriuos veikėjus, kokiais dideliais žmonėmis apsimeta ir kaip elgiasi, tai tik juokas ima. Vilnius – viso labo didelis kaimas, kur visi visus pažįsta, tad apsimetinėti tikrai neverta.“
Nori kurti televizijos laidą
Nors šiuo metu Rolando verslas dar net nespėjo įsibėgėti, jo galvoje jau verda naujos idėjos. „Kartu su draugu, tokiu veikėju Muilu iš buvusios televizijos laidos „Dušas“, sukūrėme laidą ir nusiuntėme ją prodiuseriams. Galbūt ne viena iš pagrindinių televizijų, bet kuri mažesnė paims, nes tai būtų tikrai originali humoristinė laida, – apie dar vieną gyvenimo avantiūrą pasakojo jis. – Ko gero, pats būčiau ir laidos vedėjas, nes kito žmogaus šiame amplua nematau. Ten reikės improvizacijos, žmogus turės būti pačiuožęs ir kitokiu kampu žiūrėti į gyvenimą.“
Buvęs „Baro“ dalyvis teigė, kad tai tiesiog dar viena galimybė išbandyti kažką naujo, o ne didelis poreikis būti filmuojamam televizijos kamerų.
„Iš vienos pusės, televizija yra gerai, pavyzdžiui, man verslą paprasčiau populiarinti, nes žmonėms įdomu, ką veikiu. Bet, iš kitos pusės, nuolat rodomas per TV negali nieko blogo padaryti, nes tuoj pat visi sužinotų. Tačiau aš nesirūpinu, ką galvoja kiti žmonės. Man svarbi tik mano draugų, kurių nėra tiek jau daug, nuomonė“, – televizijos pliusus ir minusus vardijo Rolandas.
Svarbiausia, jo tikinimu, neužsistovėti vienoje vietoje. „Gal, kai būsiu septyniasdešimties, sėdėsiu su laikraščiu rankoje ir nieko neveiksiu, bet tikrai ne dabar“, – šypsojosi jis.
Šeima palauks
Verslo vandenyse šiuo metu nardantis vaikinas įsitikinęs, kad gyvenimas dažnai žmonėms įspiria į užpakalį, kad jie atsirastų tinkamoje vietoje. Ir jokiu būdu nereikia praleisti progos suteiktomis galimybėmis pasinaudoti. „Visada geriau pabandyti, negu paskui gailėtis, kad nieko nedarei, – įsitikinęs Rolandas. – Niekas tavęs už rankos nenutemps ir nieko už tave nepadarys, tad tenka pasistengti.“
Tačiau visas pastangas atidavęs karjerai, asmeniniu gyvenimu R.Banys pasirūpinti nebespėja. „Na, yra to laiko asmeniniam gyvenimui, bet dar nesutikau savo žmogaus“, – apgailestavo pašnekovas.
Daugelis stebisi, kad sulaukęs 34-erių Rolandas vis dar nebuvo nė karto vedęs. „Šeima ne toks dalykas, kurį būtų įmanoma suplanuoti. Jei šalia būtų kažkoks žmogus, galbūt galėtum svarstyti tam tikrus niuansus ir bandyti kažką pasidėlioti, tačiau kai tokio nėra... Specialiai ieškoti žmonos nenoriu, nes manau, kad tai turi įvykti savaime. Jei atsiras man skirta mergina, labai puiku, o kol kas – aš atviras visuomenei“, – juokėsi energingas jaunas vyras.
Verslininkė Danguolė Sta­chu­ra – ne iš tų moterų, kurios bandytų įrodyti esančios stipresnės už vyrus. „Mes esame silpnoji lytis“, – drąsiai teigia ji, tačiau tai netrukdo jai sėkmingai užsiimti verslu. Geros ir moteriškos, ir vyriškos savybės, jei moki jomis pasinaudoti.
Moteriškumas versle nežūva
Atskaitos tašką, kaip prasidėjo jos karjera, Danguolei atrasti sunku – gyvenimas toks dinamiškas. „Dirbti pradėjau anksti, studijų metais, kai norėjosi visko iškart – mokytis, pažinti pasaulį, keliauti, teoriją pritaikyti praktikoje, būti savarankiškai. Kol pati, be partnerių, sukūriau savo verslą, teko nueiti netrumpą ir nelengvą kelią, dirbti ne tik Lietuvoje, bet ir Lenkijoje, Kinijoje, susipažinti ir perprasti darbo su žmonėmis bei kitų kultūrų ypatumus, subtilybes, įgyti patirties, įgūdžių. Bet turiu pripažinti, kad pats žodis „karjera“ man nepatinka“, – šypsojosi pašnekovė, šiuo metu vadovaujanti savo bendrovei „Infomix“.
Nors verslas dažnai vis dar laikomas vyrišku užsiėmimu, Danguolė juokiasi, kad nei darbe, nei kitose gyvenimo sferose imituoti vyriško elgesio jai netenka: „Neprarasti moteriškumo – tam net nereikia sugebėjimų! Mums, moterims, nesvetimos visos žmogiškosios ir profesinės savybės, reikalingos versle, – sąžiningumas, žodžio laikymasis, profesionalumas, darbštumas, pareigingumas, atsakomybė. Pritariu tyrinėtojai Dž.Rouzner, kad moterys vadovės aktyviau bendrauja su pavaldiniais, yra lankstesnės ir švelnesnės. Vyrai ne tokie emocingi, tad kiekvienas turime savų privalumų.“
D.Stachura išmoko nereaguoti į nuomonę, kad moteriai versle ne vieta. „Visos nuomonės turi teisę egzistuoti! Geriausia reakcija yra darbais ir poelgiais parodyti, kas esi ir ko esi verta, o ne kautis su vėjo malūnais įtikinėjant, kad nesame silpnoji lytis. Nes esame! Versle, kaip ir kitose srityse, viską parodo rezultatai ir atsiskleidžia ne prigimtis, bet asmenybė“, – įsitikinusi ji.
Meilės atidėlioti nesirengia
Ne vienas, pamatęs jauną žavią verslininkę, pradeda dairytis šalia esančio stipraus vyro. Tačiau Danguolės nuomone, faktas, turi ji mylimąjį ar ne, jos karjerai įtakos neturi: „Mes visada pasiekiame savo tikslų, jei jų kryptingai siekiame. Gebėti atsakyti už savo veiksmus, planuoti ateitį, naudotis rinkos informacija, mokėti laiku reaguoti ir lanksčiai prisitaikyti – nežinau, ar visa tai taip smarkiai priklauso nuo statuso, – svarstė mergina. – Galime teisintis, kad šalia vyras, kuris nepalaiko, ar savo atsidavimu šeimai, bet ar tai nėra mūsų pačių pasirinkimas? Viskas šiame gyvenime turi savo kainą, bet kai susidėlioji prioritetus, tada žinai, ko gali atsisakyti, ko ne. Be abejonės, laimingas asmeninis gyvenimas padeda dirbti ir siekti tikslų, bet tai galioja visiems žmonėms, ne tik moterims.“
Skirti viso savo dėmesio vien darbui D.Stachura jokiu būdu negalėtų: „Manau, tokios moterys greitai išsisemia ir tampa neįdomios net pačios sau. O neįdomus pats sau žmogus negali būti kūrybingas, įkvepiantis, ko reikia tiek mene, tiek versle. Nepritariu jauniems žmonėms, teigiantiems, kad pirmiausia – karjera, o po to meilė. Tai visiškai suderinami dalykai. Meilėje svarbu pati meilė ir dėmesys, o jam parodyti yra tūkstančiai būdų, ne tik žiūrėjimas visą parą mylimajam į akis.“
Fortūnai reikia padėti
Atradusi laisvą vakarą Danguolė neatsisako dalyvauti prabangiuose vakarėliuose, tačiau teigia tikrai nedaranti to taip dažnai, kaip atrodo pavarčius žurnalus. „Vienas renginys ir trys nuotraukos skirtinguose leidiniuose. Vakarėliai tikrai nėra mano gyvenimo būdas. Bet mėgstu bendrauti ir jaučiu pagarbą mane kviečiantiesiems, tad jei turiu laisvą vakarą, būtinai apsilankau“, – pasakojo ji.
Tačiau blogos merginos nuotaikos paparacams iki šiol taip ir nepavyko užfiksuoti. „Laikausi nuostatos, kad žmonėms turiu dovanoti tai, kas gera. Nesinešioju dienos rūpesčių ir problemų su savimi, iškilus jas sprendžiu. Be abejonės, būna dienų, kai gera nuotaika apleidžia, bet turiu puikius artimus žmones ir draugus, kurie nebijo priminti, kad gyvenimą reikia priimti tokį, kokį sukuriame, ir kurti tokį, kokiu tikime. Stengiuosi mąstyti pozityviai bet kokioje situacijoje, todėl niekada sau neleidžiu ilgai sielotis“, – nuo veido nedingstančios šypsenos paslaptį aiškino Danguolė.
„Apie sėkmingą gyvenimą daugiau galėčiau papasakoti po kelių dešimtmečių. O šiuo metu tiesiog myliu gyvenimą ir kasdien stengiuosi, kad jis būtų dar gražesnis. Sėkmę reikia užsitarnauti“, – šypsodamasi atskleidė sėkmės receptą D.Stachura.
Likime draugai. Ši frazė, daugeliui kelianti alergiją, dažniausiai primena ne pačius gražiausius išgyvenimus. Ji skamba anaiptol ne kaip taikos himnas. Greičiau kaip nuosprendis.
Psichoterapeutas Raimundas Alekna teigia, kad vienas iš buvusios poros likti draugais dažnai pasiūlo slegiamas kaltės jausmas.
Ar verta bendrauti toliau? „Nuspręsti galite tik jūs pats“, - sako specialistas.
Psichoterapeutas siūlo gedėti
Ar nutrūkus santykiams bus bendraujama toliau, psichoterapeuto R.Aleknos teigimu, priklauso nuo žmonių požiūrio ir net išsiauklėjimo. Dažnai net ir po skausmingų skyrybų, aprimus aistroms, užsimiršus nuoskaudoms, bendraujama vėl. „Bet čia tyko pavojus prisiminti ankstesnes emocijas“, - užbėga įvykiams už akių pašnekovas.
„Tam, kuris paliekamas, tolesnis bendravimas su buvusiu partneriu gali būti žalingas, nes jis išsiskyrimui pasirengęs nebuvo“, - tikina R.Alekna. Anot jo, ar žmogus gali bendrauti toliau, sprendžia tik jis pats. Daugeliu atvejų tai priklauso ir nuo asmenybės brandos, ir nuo to, ar žmogus laiko kitą asmenį savo nuosavybe. „Jei individas pripažįsta, kad kitas yra savarankiškai funkcionuojanti asmenybė, turinti teisę mylėti ne tik tave, bet ir kažką kitą, ryšys įmanomas“, - tikina specialistas.
R.Alekna primena kad jausmai ne visada priklauso nuo žmogaus valios. „Tačiau tam, kad užsimegztų naujas visavertis ryšys, būtina pereiti gedėjimo procesą. Jei į naują glėbį puolama nepraėjus pykčiui, o iš karto po buvusių santykių, vargu ar draugystė bus visavertė. Labai svarbu, kad poroje partneriai būtų lygiaverčiai, o ne vienas – gelbėtojas, kitas – nukentėjęs“, - aiškino R.Alekna.
Nereikėtų pamiršti, kad kiekvienas bendravimas išgyvena tam tikrus etapus, todėl labai svarbu išsiaiškinti, kurioje stadijoje pora išsiskyrė. Anot psichoterapeuto, brandūs žmonės suvokia, kad krizės nėra priežastis skirtis. Nereikėtų pamiršti, kad augimas poros santykiuose taip pat būna skausmingas.
Milano nelaiko pykčio
Iš uostamiesčio kilęs atlikėjas Vaidotas Valiukevičius, šiandien geriau žinomas sceniniu pseudonimu Milano, tikina, kad tolesnis bendravimas tarp dviejų žmonių, kurie buvo kartu, įmanomas tik tuomet, jei išsiskirta bendru sutarimu, o ne dėl kitų meilių.
Po nutrūkusių santykių, anot Milano, pyktis kunkuliuoja dėl natūralių priežasčių, o pirmiausia – dėl pažeisto ego.
„Būna laikas, kai negali bendrauti. O paskui, žiūrėk, vėl susirašai ar susiskambini.
Aš net ir po išsiskyrimo prisimenu buvusius santykius gražiai. Kitaip nebūčiau su tuo žmogumi buvęs. Stengiuosi nelaikyti jokių pykčių. Visos mano draugystės buvo sėkmingos, nes davė labai daug patirties ir džiaugsmo. Džiaugsmo nepalyginamai daugiau nei liūdesio“, - šypsojosi Vaidotas.
Į klausimą, kaip greitai išgyjama nuo nelaimingos meilės, atlikėjas atsakė filosofiškai: „Nepabuvus kelių mėnesių vienam, pulti į naują glėbį neverta. Tai būtų tik apgaulė arba paguodos ieškojimas. Kiekvienas turėtų neskubėti, susivokti savyje, išsiaiškinti, kodėl prieš tai statyta pilis sugriuvo. O tada - sutvirtinti pamatus ir tik tuomet judėti pirmyn.“ Geriausiai nesėkmingos meilės žaizdas gydo aktyvi veikla, kūryba ir, žinoma, nauja meilė. Tiesa, Vaidotas tiki, kad senoji meilė iki galo nenumiršta niekada: „Kiekvieno mūsų širdis saugo kažką iš praeities“,- tikino pašnekovas.
Dviejų žmonių draugystę Vaidotas vadino rimtu darbu. „Jei nekurstysi ugnies, ji užges. Todėl reikia pasitempti, nustebinti, netingėti. Nėra lengva, bet įmanoma“, - kalbėjo jis. Pašnekesio pabaigoje Milano prisiminė poras, kurios ilgesnį laiką pabuvusios atskirai vėl susiėjo. „Gal per tą laiką žmonės nieko geriau neranda, o gal pirmą kartą susitinka nepakankamai išsilakstę?“ - svarstė įvairių išgyvenimų patyręs atlikėjas.
R.Masiulis atgal nežiūri
Rolandas Masiulis, buvusio LNK realybės šou „Baras-2“ dalyvis ir žurnalo „Joy“ vyriausiosios redaktorės pavaduotojas, sako, kad po įvykusių skyrybų išlikti draugais sudėtinga.
„Kaip galima draugauti? Nejau pasakosi buvusiai savo merginai apie patirtus meilės nuotykius? Gal ir galima bendrauti išlaikant didelį atstumą, neliečiant tam tikrų temų, daug ko nežinant...“ - svarstė R. Masiulis.
Jei merginai jausmai dar neišblėsę, sėdėti ir klausytis jos pasakojimų, kaip jai sekasi su kitu partneriu, anot Rolando, yra didžiausia nesąmonė. „Sakyti, koks aš laimingas, kad tu laiminga, - labai sudėtinga. Jei yra tokių porų, matyt, reikia jiems kryžius ar memorialus statyti“, - sakė Rolandas. Jo manymu, daugeliu atveju išsiskyrę žmonės laikosi elementaraus mandagumo: pasisveikina, nusišypso, bet viduje verda audros ir niekas nesibaigia taip gražiai: „Ne veltui sakoma, kad meilės žaizdos gyja ilgai. Reikia suprasti, kad niekada nebebus taip, kaip buvo“. R.Masiulis tikina, kad žiūrėti atgal neverta, bet gyventi be meilės, anot jo, neįdomu.
Skaivai lengviau palikti pačiai
Televizijos ir radijo laidų vedėja Skaiva Jasevičiūtė tiki, kad net ir po audringų skyrybų išlikti draugais įmanoma. Bet tik tuo atveju, jei skyrybų priežastis – abipusis nenoras likti kartu. Bet bendru sutarimu išsiskiriama labai retai. Daug dažniau poros skiriasi vieno kurio nors iniciatyva. Tada draugauti sunkiau, nes vienam vis dar skauda širdį.
S.Jasevičiūtės manymu, iki šiol Lietuvoje gražiai atsisveikinančių porų kur kas mažiau nei išsiskiriančių negražiai. „Ilgainiui šie skaičiai keisis. Kuo toliau, tuo labiau mūsų visuomenėje bus vertinami tarpusavio santykiai, santuoka, partnerystė. O ir skirtis be įtūžio ir purvo liejimo bus normalu ir įprasta“, - asmeninėmis prognozėmis dalijosi pašnekovė.
Atsakymo į klausimą - sunkiau būti paliktam, ar pačiam palikti – Skaiva ilgai negalvojo. „Žinoma, sunkiau būti paliktam. Nes kai palieki, gali sau atsakyti į klausimą „kodėl“, o kai palieka tave - tas klausimas lieka atviras. Tai be galo skaudina“, - neslėpė S.Jasevičiūtė.
Netrukus Stokholme apsilankę legendinės švedų grupės ABBA gerbėjai turės kur praleisti didelę dalį laiko. Po metų Švedijos sostinėje bus atidarytas modernus šio popdievaičių ketvertuko muziejus.
Jame bus ne tik vaškinės grupės narių Agnethos, Benny, Bjorno bei Anni-Fridos figūros, eksponuojamos nuolat skambant ABBA dainoms. Tikinama, kad ABBA muziejus bus šiuolaikinis ir interaktyvus. „Čia galima bus nueiti visą ABBA šlovės kelią – nuo tada, kai grupė susikūrė, kai pirmą kartą susitiko Bjornas ir Benny, nuo pergalės Eurovizijos konkurse Braitone iki to, kuo grupės nariai gyvena šiandien“, – dienraščiui pasakojo Ewa Wigenheim-Westman.
Ji kartu su savo vyru Ulfu West­manu tapo muziejaus steigimo iniciatoriais. 2004 metų rudenį ši švedų pora apsilankė „The Beatles“ muziejuje Liverpulyje. Ir uždavė sau visiškai logišką klausimą: o kodėl Stokholme nėra analogiško žinomiausios visų laikų švedų grupės ABBA muziejaus?
E.Wigenheim-Westman asmeniškai pažįsta vieną grupės narių Benny Anderssoną. Ewa įtikinėjo jį leisti steigti tokį muziejų. Pirmasis jo atsakymas buvo griežtas: „Ne!“ Vis dėlto ilgainiui Benny, pasikalbėjęs su kitais trimis ABBA nariais, atsakė teigiamai. „Mes manome, kad tai puiki idėja. Tad pirmyn!“ – vieną gražią dieną pareiškė Benny.
Kol jis ir kiti neapsigalvojo, West­­manų šeima ėmėsi darbo ir 2006 metų pabaigoje oficialiai paskelbė, kad Stokholme atsiras švedų muzikinės legendos muziejus.
Planuojama, kad iškilmingas muziejaus atidarymas įvyks 2009 metų pavasarį. Jam jau parinktas pastatas. Tai centrinėje miesto dalyje, vienoje iš dešimčių „šiaurės Venecija“ kartais vadinamo Stokholmo krantinių stūksantis didžiulis trijų aukštų raudonų plytų namas, kurio pavadinimas „Stora Tullhuset“, išvertus iš švedų kalbos, reiškia „Didysis muitinės pastatas“.
Šiame XX amžiaus pradžios art deco stiliumi puoštame name išties ilgą laiką buvo įsikūrusios muitinės tarnybos. Bet prieš kelerius metus tų patalpų muitinei jau nebeprireikė, todėl Stokholmo uosto vadovybė sutiko šį namą išnuomoti ABBA muziejaus įkūrėjams.
„Pagal paveldo taisykles mums negalima keisti šio istorinio pastato išorės. Ji išliks išpuošta art deco stiliaus ornamentais. Bet viduje viskas bus visai kitaip nei muitinės laikais“, – tikino E.Wigenheim-Westman.
Pasak jos, muziejaus lankytojai turės galimybę sukurti ABBA dainos vaizdo klipą, įrašyti šios grupės dainą savo balsu, kurti muziką, šokti, dainuoti, susipažinti su grupės gautais gausiais apdovanojimais, pamatyti jos narių kostiumus ir instrumentus. Muziejuje taip pat veiks didžiausia pasaulyje su ABBA susijusių suvenyrų parduotuvė.
Nors Agnetha, Benny, Bjornas bei Anni-Frida išsiskyrė jau prieš 25 metus ir nedainavo kartu netgi per Eurovizijos 50-metį, visi jie sveikino būsimojo muziejaus idėją ir neatmetė galimybės dalyvauti ceremonijoje ankstyvą 2009-ųjų pavasarį.
Būti Prancūzijoje ir neaplankyti bene labiausiai pasaulyje baltaisiais vynais garsėjančio Burgundijos regiono, matyt, būtų didžiausia nuodėmė. Kelionė vyno keliu, nepamirštamos prancūzų vynų degustacijos, vynuogynų lankymas ir naujos kultūros pažinimas – tai, kas dar ilgai išlieka grįžus namo.
Aukcione vietų nebebuvo
Koncerno „Nesė Group“ valdybos pirmininkas, verslininkas Kazys Paulikas su antrąja puse „Nesė Group“ valdybos nare Inga Česnakiene į trijų parų trukmės kelionę po Paryžių ir Burgundijos regioną išsirengė labai spontaniškai.
Ankstesnių kelionių metu Monako ir Nicos regionus pažinusi pora šįkart į Prancūziją patraukė paraginti gerų bičiulių iš Rygos. Kelionės tikslu tapo vynų šventė Burgundijos regione ir pažintis su vietiniais vyndariais.
„Turėjome unikalią galimybę pamatyti vynų kompaniją iš vidaus. Vyndariai ne taip lengvai įsileidžia visus norinčiuosius. Tie, kurie su vynais dirba rimtai, stengiasi išvengti cirko su turistais“, – neslėpė K.Paulikas.
Viešnagę Paryžiuje verslininkai pradėjo nuo žuvies restorano, tačiau jau kitą dieną greituoju traukiniu artėjo Burgundijos regiono link. „Viskas, kas pateko į mūsų akiratį, siejosi su vynais. Ir tą vakarą vietinėje aikštėje vykusi vynų šventė, kurios metu buvo pristatomas ankstesnių metų vyno derlius.“
Lietuviai vynų aukcione nedalyvavo. Anot jų, visos vietos buvo rezervuotos iš anksto. Dalyvauti tokiame renginyje – didžiulė garbė, nekalbant jau apie galimybę įsigyti vyno, o surinktas lėšas paaukoti kilniems tikslams.
Pajuto vyno dvasią
Vietiniame Burgundijos miestelio restorane įprasta staliukus užsisakyti ne kelioms valandoms, kaip Lietuvoje, o vienai svečių kompanijai visam vakarui. „Atėję septintą valandą, restoraną palikome tik vienuoliktą. Visą laiką degustavome skirtingų metų derliaus vynus. Iš pradžių tik smalsiai stebėję, kaip prancūzai vos ne įmerkia dideles savo nosis į vyną, jį uosto, bando, vėliau patys tuo užsikrėtėme. Tai – labai smagi atrakcija: suki, uostai, ragauji, taninus bandai, o paskui pradedi jausti to regiono dvasią“, – pasakojo K.Paulikas.
Kiekviename Burgundijos regione vis kitokia žemė – tai granitas, tai molis, tai kalkės. „Dirvožemio sluoksniai tose vietovėse ypatingi: tam tikri plotai išsidėstę taip, kad vynuogės įgauna ypatingą skonį ir kvapą. Burgundijos regione pagaminami vynai sudaro du procentus viso pasaulio vynų. Vienas jų procentas pasilieka Prancūzijoje, o kitas iškeliauja į kitas šalis“, – aiškino verslininkas.
Apsilankę vynuogyne lietuviai pamatė pakankamai buitišką vaizdą. „Labai daug kas čia priklauso nuo žmogiškojo faktoriaus“, – sakė K.Paulikas. Atrenkant vynuoges pasitaiko ir nelabai kokybiškų, todėl labai svarbus vyndarių kruopštumas. Siekiant geros vyno kokybės būtinos specialios ąžuolinės statinės. Jos gaminamos specialiame regione iš tam tinkamos medienos. Anot K.Pauliko, geras vynas brandinamas nuo trejų iki devynerių metų. „Didelė rizika tuo laikotarpiu sugadinti kolekcinius vynus. Pakanka palaikyti vyną šaldytuve ilgiau nei pusę metų ir visos jo savybės žūsta“, – sužinojo lietuvis.
Atidarys vyno parduotuvę
Viešnagės metu Paryžiuje Kazys ir Inga galutinai apsisprendė atidaryti gerų vynų parduotuvę Klaipėdoje. „Su vienu mus lydėjusių prancūzų vyndarių sutarėme, kad jis padės surasti reikiamų vynų iš visos Prancūzijos. Kovo mėnesį lauksime jo Lietuvoje“, – neslėpė verslininkai. „Kompanijos, užsiimančios vyno tiekimu, niekada tiek nesigilins į vynus, o mums labai svarbu, kad klientai gautų kokybišką produktą. Tik patys pažinę gerus vynus, galėsime rekomenduoti tai, kas geriausia, kitiems“, – teigė verslininkai.
Didžiulį įspūdį pašnekovams paliko ir Prancūzijos kontrolės komisija. „Ji stebi, kad vyndariai iš tam tikros teritorijos negamintų daugiau vynų, nei leistina. Tokiu būdu bandoma saugoti vynų kokybę ir gerą gamintojų vardą“, – kelionės įspūdžiais dalijosi pašnekovai.
Išvykoje lietuviai aplankė ir vieno prabangiausių to regiono vyndario vynuogyną. „Tas žmogus mažai su kuo šnekasi ir retai kur dalyvauja, tačiau eilė prie jo vynų didžiulė. Jis jau iš anksto žino, kam parduos savo derlių. Jo vynai labai vertinami, todėl už juos mokami didžiuliai pinigai. Vienas butelis kainuoja dešimt tūkstančių eurų“, – pasakojo K.Paulikas.
Lietuvius labai nustebino ir prancūzų požiūris į darbą. „Mums pasakojo apie virėją, iš kurio kontrolės komisija atėmė vieną žvaigždutę ir jis iš nevilties nusišovė. Tam žmogui darbas buvo tiek svarbus, kad net gyvybę sau atėmė. Nedidelius pinigus jie ten gauna. Bet kiekvienas prancūzų virėjas yra menininkas, todėl jam bet kuris patiekalas labai svarbus“, – girdėtą istoriją prisiminė I.Česnakienė.
Hillary Clinton pademonstravo didžiausią savo rinkimų kampanijos ginklą ir galimą lemtingą trūkumą: ryškiausią kampanijos žvaigždę, savo vyrą Billą Clintoną.
Nuo sausio mėnesio, kada H.Clinton pranešė sieksianti tapti Baltųjų rūmų šeimininke, ji retai rodydavosi viešumoje kartu su sutuoktiniu, tačiau dabar prasidėjo kitas žygio etapas, kuriame naujas ir ryškus vaidmuo tenka buvusiam JAV prezidentui, iki šiol dirbusiam tik užkulisiniu patarėju.
Šviečiant kaitriai Naujojo Hampšyro valstijos miesto Konkordo saulei, B.Clintonas tikino, kad jo žmona bus puiki prezidentė. H.Clinton savo kalbą paįvairino meiliomis užuominomis apie „Billą“. Tada pagal Tinos Turner „Simply the Best“ melodijas jie beveik valandą linksmino minią.
Bendras pasirodymas pirminiams rinkimams svarbioje Naujojo Hampšyro valstijoje – o vakar pora kreipėsi į Ajovos valstijos gyventojus – vaizdingai priminė, jog Clintonai į buvusios pirmosios ponios kampaniją įneša milžiniškos patirties ir nuožmų politinį aparatą. Tačiau partinių vaidų, prasidėjusių dar prezidentaujant B.Clintonui, išsekinta Amerika negali pamiršti ir jų politinės praeities.
B.Clintono pasirodymas taip pat iškėlė patį karščiausią klausimą apie jo žmonos kampaniją – ir turbūt didžiausią jau įsibėgėjusių rinkiminių lenktynių mįslę: Amerika galbūt išsirinktų prezidentu jį patį, jei konstitucija leistų, tačiau ar visa šalis pasirengusi išrinkti jo žmoną?
Šiandien H.Clinton yra realiausia demokratų partijos kandidatė. Tarp visos šalies demokratų ji 17 taškų lenkia savo artimiausią varžovą Baracką Obamą, nors Ajovoje ir Naujajame Hampšyre skirtumas daug mažesnis.
Jei H.Clinton laimėtų nominaciją, visuotinius rinkimus ji pradėtų nemėgiama daugelio rinkėjų – daug daugiau nei bet kuris kitas kandidatas. Anot apklausų, maždaug pusė Amerikos rinkėjų į ją žiūri nepalankiai – tai ypatingai didelis skaičius žmogui, norinčiam patekti į Baltuosius rūmus. Amerika taip ir nepriprato prie H.Clinton.
Be to, ji yra moteris. Nėra aišku, ar rinkėjai pasirengę šalie valdymą patikėti į moters prezidentės rankas. Demokratų baimes dėl jos šansų laimėti rinkimus sustiprina ir tai, jog lyginant H.Clinton ir potencialaus Respublikonų partijos kandidato Rudy Giuliani‘o populiarumą, demokratė tik vos vos pirmauja. B.Obamai sekasi geriau, o demokratų apklausose nuo H.Clinton 26 taškais atsiliekantis Johnas Edwardsas lengvai nugalėtų visus pirmaujančius respublikonus.
J.Edwardso – baltaodžio iš Pietų – populiarumas primena dar vieną, viešai neminimą, dalyką, dėl kurio nerimauja demokratai. Respublikonų partijoje vyraujant sumaiščiai, demokratams susiklostė per kelis dešimtmečius palankiausias politinis klimatas įžengti į Baltuosius rūmus. Tačiau pirmaujantys partijos kandidatai – H.Clinton ir B.Obama – yra moteris ir afroamerikietis. Visi 43 ligšioliniai JAV prezidentai buvo baltaodžiai vyrai.
H.Clinton ir jos vyro nekenčia konservatyvūs amerikiečiai. Gaminamos netgi sportininkų lytinių organų apsaugos su užrašu „Aš nekenčiu Hillary“. Vis daugiau žmonių mano, kad H.Clinton kandidatūra būtų puikiausia dovana Respublikonų partijai.
Kanados ministras pirmininkas Stephenas Harperis trim dienoms išvyko į Arktį. Laukiama, kad šios kelionės metu vyriausybės vadovas nurodys pirmosios Kanados arktinės karinės bazės vietą.
„BBC News“ žurnalistų turimomis žiniomis, premjero kelionė į Arktį tik netiesiogiai sietina su nesena rusų poliarininkų ekspedicija. Kanados premjero išvyka į šį atšiaurų regioną neva buvusi suplanuota dar prieš keletą mėnesių, ir tarptautinis skandalas, kurį išprovokavo Rusijos pretenzijos į didelę Arkties dalį, tik pagreitino S.Harperio apsilankymą būsimos karinės bazės vietoje.
Ministro pirmininko atstovas spaudai pareiškė, kad Kanada turi gana agresyvių planų dėl Arkties. Pats S.Harperis jau anksčiau pranešė, kad artimiausiu metu Kanados šiaurės vakarus ims saugoti šeši nauji patruliniai laivai, galintys plaukioti Arkties sąlygomis. Tokių karinių ledlaužių planuojama pastatyti aštuonis.
Kanados nuomone, šiaurinis vandens kelias, jungiantis Atlantą ir Ramųjį vandenynus yra jos teritorijoje, tuo tarpu JAV laiko jį tarptautiniais vandenimis.
Rusų strateginiai bombonešiai atnaujino Šaltojo karo praktiką skraidyti į tolimas misijas rajonuose, kuriuose patruliuoja NATO ir Jungtinės Valstijos, ketvirtadienį sakė vienas Rusijos generolas.
Trečiadienį rusų bombonešis praskrido virš JAV karinės bazės Ramiojo vandenyno Guamo saloje ir „apsikeitė šypsenomis“ su amerikiečių pilotais, greit pakilusiais jo sekti, sakė Rusijos oro pajėgų tolimojo nuotolio oro pajėgų vadas generolas majoras Pavelas Androsovas.
„Skraidyti toli virš vandenyno, susitikti JAV lėktuvnešius ir vizualiai pasveikinti JAV pilotus visada buvo mūsų tolimojo nuotolio aviacijos tradicija“, - per spaudos konferenciją sakė P.Androsovas.
„Vakar atgaivinome šią tradiciją, ir du mūsų jaunieji (pilotai) apsilankė Guamo bazės rajone. Manau, kad rezultatai buvo geri. Susitikome su savo kolegomis - naikintuvų pilotais iš JAV lėktuvnešių. Apsikeitėme šypsenomis ir grįžome namo“, - informavo P.Androsovas.
Praėjusį mėnesį Didžiosios Britanijos Karališkųjų oro pajėgų naikintuvai pakilo sulaikyti Rusijos bombonešių, skridusių Britanijos oro erdvės link. Rusijos kariškiai sakė, kad tai buvo įprastinis skrydis.
Jungtinės Valstijos trečiadienį pasmerkė šią savaitę įvykdytą „raketos ataką“ prieš Gruziją bei paragino Maskvą ir Tbilisį ieškoti taikaus konflikto Gruzijos separatistiniame Pietų Osetijos regione sprendimo.
Apie toną sverianti raketa ūkininko daržovių lauke už maždaug 65 km į vakarus nuo sostinės Tbilisio nukrito pirmadienį. Ji nesprogo, tačiau išprovokavo žodžių karą tarp Gruzijos ir Rusijos ir vėl pakurstė įtampą tarp dviejų buvusių Sovietų Sąjungos narių.
„Jungtinės Valstijos smerkia rugpjūčio 6 dienos raketos ataką prieš Gruziją“, - nurodė Valstybės departamento atstovas spaudai Seanas McCormackas trečiadienį vakare paskelbtame griežtame pareiškime.
„Sveikiname Gruzijos santūrumą po šios oro atakos ir raginame skubiai ištirti faktus, susijusius su šiuo incidentu“, - teigiama dokumente.
Rusija ne kartą griežtai paneigė, kad yra susijusi su šiuo incidentu, o Jungtinės Valstijos ir Europos Sąjunga paragino abi šalis pademonstruoti santūrumą.
Kiek anksčiau trečiadienį vienas Gruzijos pareigūnas, pageidavęs neskelbti pavardės, pareiškė, kad raketa buvo ne paleista, o išmesta iš Rusijos lėktuvo, įskridusio į Gruzijos oro erdvę, kai draugiškos pajėgos Pietų Osetijoje per klaidą paleido į jį priešlėktuvinę raketą.
Maskva ir Tbilisis seniai nesutaria dėl Pietų Osetijos, nuo Gruzijos atskilusio Rusijos remiamo regiono.
„Tai, kad ši ataka įvykdyta prie Gruzijos separatistinio Pietų Osetijos regiono, taip pat Gruzijos oro erdvės virš konflikto zonos pažeidimas pabrėžia skubią būtinybę siekti pažangos ieškant taikaus Pietų Osetijos konflikto sureguliavimo“, - sakė S.McCormackas.
„Netgi po pastarosios atakos raginame Rusiją ir Gruziją imtis aktyvesnių pastangų konstruktyviai išspręsti šį klausimą, „, - pridūrė jis.
Valstybės departamento atstovas taip pat paragino „visas suinteresuotas šalis“ visapusiškai bendradarbiauti su Gruzijos vyriausybe ir 56 valstybes vienijančia Europos Saugumo ir Bendradarbiavimo Organizacija, atliekančiomis incidento tyrimą.
Gruzijos prezidentas Michailas Saakašvilis anksčiau šią savaitę pareiškė, kad paleista raketa, yra dalis Rusijos vykdomos agresijos prieš savo kaimynus Europoje, ir paragino Europos valstybes pasmerkti Maskvą.
Įgriuvusioje šachtoje Jutos valstijoje antradienį vakare dar buvo šeši žmonės, o gelbėtojai sakė, kad jiems pasiekti gali prireikti savaitės.
Jokių kontaktų su šachtininkais, įkalintais 475 m po žeme, nebuvo 36 valandas nuo šachtos įgriuvimo pirmadienį. Neaišku, ar jie dar gyvi, tačiau pareigūnai sako, kad žmonės šachtos ertmėje galėtų išgyventi ne vieną savaitę.
Piktas ginčas kilo dėl nelaimės šachtoje „Crandall Canyon“ priežasčių. Šachtos savininkė tvirtina, kad dėl to kaltas žemės drebėjimas, o geologai sakė, kad tuo metu užregistruoto seisminio aktyvumo priežastis tikriausiai ir buvo šachtos įgriuvimas
Gelbėtojai turėjo atsisakyti plano pasiekti šachtininkus naudojantis viena apleista šachta, nes dėl krintančių uolienų tai buvo per daug pavojinga. Šis kelias buvo laikomas greičiausiu.
Nuo įgriuvimo gelbėtojai į priekį pasistūmėjo tik maždaug 100 metrų.
Antradienį ryte „Murray Energy Corp“ vadovas Bobas Murray sakė, kad vyrams pasiekti gali prireikti trijų dienų, tačiau per dieną nepavykus padaryti didelės pažangos, šį terminą jis pratęsė iki mažiausiai savaitės.
Tačiau gelbėjimo darbai, visą parą vykstantys ne šachtoje, gali duoti rezultatų per 48 valandas, sakė B.Murray.
Maždaug 135 gelbėtojai ir šachtos darbuotojai, kurie naudojasi įranga, atgabenta ant kalno šlaito sraigtasparniu, gręžiasi tiesiai žemyn įkalintų šachtininkų link ir tikisi, kad galės bent jau tiekti jiems orą ir vandenį.
Gruzijos prezidentas Michailas Saakašvilis paprašė Europos Sąjungos (ES) griežtai pasmerkti Rusiją, kurią Tbilisis kaltina pirmadienį vakare bombardavus Gruzijos teritoriją. Maskva incidentą pavadino provokacija.
Tbilisis tvirtina, kad du Rusijos lėktuvai pažeidė Gruzijos oro erdvę ir numetė raketą ant Citelubanio kaimo, esančio maždaug 65 km į vakarus nuo sostinės Tbilisio, kuri nesprogo.
Kaimas yra už kelių kilometrų nuo nepriklausoma pasiskelbusios Pietų Osetijos sienos.
Maskva ir Tbilisis, žadėję pabandyti sureguliuoti visiškai pašlijusius santykius, toliau keičiasi griežtais pareiškimais.
Vykdamas į Citelubanį, M.Saakašvilis pasikvietė drauge Gruzijoje akredituotus užsienio diplomatus.
„Tai ne Gruzijos problema. Tai ES saugumo problema“, - sakė jis, komentuodamas incidentą.
„Tai dalis grandinės: kibernetinių atakų prieš Estiją, Gruzijos teritorijos bombardavimų kovo mėnesį, po kurių sekė griežta tarptautinės bendrijos reakcija“, - sakė prezidentas.
M.Saakašvilis bombardavimą pavadino priemone daryti spaudimą, bet įspėjo, kad grėsmė tik dar labiau suvienys tautą.
„Lai niekas nemano, kad daugianacionalinę Gruziją galima išgąsdinti. Tai buvo bejėgiškumo aktas, tuo tarpu Gruzija dabar daug stipresnė. Mes pakelsime tai ir dar šimteriopai daugiau, šito reikalauja mūsų šalies laisvė“, - kalbėjo prezidentas.
Rusijos URM incidentą pavadino „nauja provokacija“, kurios griebėsi Gruzijos ir Osetijos konflikto sureguliavimo priešininkai ir užsiminė, jog su tuo susijusi Gruzija.
Latvijos prezidentas Valdis Zatleris nerealia vadina galimybę netolimoje ateityje rusų kalbą pripažinti valstybine kalba.
„Manau, kalba bus viena, ir ji bus latvių“, - pareiškė jis antradienį radijo stoties „Echo Moskvy“ eteryje.
Tuo pat metu prezidentas išsakė nuomonę, kad rusakalbiams šalies gyventojams netrukdoma kalbėti gimtąja kalba.
„Būtina skirti du dalykus - teisę vartoti kalbą ir valstybinę kalbą. Mūsų šalyje egzistuoja kalbos vartojimo laisvė, bet valstybinė kalba bus viena“, -pabrėžė prezidentas.
Gruzija antradienį pareiškė, kad iš Rusijos atskridę naikintuvai paleido į Gruzijos teritoriją raketą, kuri vos nepataikė į kaimą, tačiau Rusijos kariškiai paneigė, kad yra susiję su šiuo incidentu.
Raketa nukrito daržovių lauke netoli Citelubanio kaimo, esančio maždaug 65 km į vakarus nuo sostinės Tbilisio, bet nesprogo, nurodė Gruzijos pareigūnai.
Gruzijos vidaus reikalų ministras Vanas Merabišvilis pareiškė, kad tai buvo „agresijos aktas". Rusija, kurios santykiai su mažesne kaimyne seniai yra gana įtempti, paneigė, kad jos lėktuvai skraidė virš Gruzijos.
Prie Citelubanio esančiame javų ir bulvių lauke, apsuptame vaismedžių, buvo galima pamatyti maždaug 5 metrų gylio duobėje įsmigusią nesprogusią raketą. Už maždaug 35 metrų nuo šios duobės stovi nedidelis gyvenamasis namas.
„Tai įvyko vakar apie 19 val. 30 min. vietos laiku. Čia atskrido du karo lėktuvai Su-24. Mūsų radiolokatoriai rodo, kad jie atskrido iš Rusijos, o tada nuskrido atgal ta pačia kryptimi, iš kurios atskrido", - agentūrai „Reuters" sakė V.Merabišvilis.
„Šį faktą vertinu kaip agresijos aktą, kurį įvykdė lėktuvai, atskridę iš kitos valstybės teritorijos", - pridūrė ministras.
Kiek vėliau Vidaus reikalų ministerija išplatino pareiškimą, kuriame apkaltino Rusiją surengus negyvenamo rajono netoli Pietų Osetijos bombardavimą.
„Pirmadienį 19 val. 30 min. (18 val. 30 min. Lietuvos laiku) du Rusijos bombonešiai Su-24 pažeidė Gruzijos oro erdvę netoli Kazbegio ir nuskrido link Gorio", - teigiama pareiškime, kuris išplatintas anglų kalba.
„Rusai paleido tiksliojo taikymo raketą „oras-žemė" ir subombardavo Citelubanio kaimo apylinkes, - rašoma jame. - remiantis preliminaria informacija, aukų nėra. Gruzija atlieka incidento tyrimą".
Sovietų Sąjungos karinės oro pajėgos Su-24 pradėjo naudoti praėjusio amžiaus aštuntajame dešimtmetyje kaip smogiamąjį lėktuvą.
Teritoriją naršo išminuotojai
Vietovę, kur nukrito raketa, atitvėrė policija. Kelios dešimtys Citelubanio kaimo gyventojų stebėjo, kaip incidento vietoje dirba išminuotojai.
„Sėdėjau sode ir ilsėjausi, kai padangėje išvydau lėktuvą, - sakė Ilja Psuturis. - Tuomet pamačiau nuo žemės į dangų kylančius dūmus ir tik tada išgirdau sprogimą. Tuomet lėktuvas apsigręžė."
Gruzijos vidaus reikalų ministerijos viešųjų ryšių departamento vadovas Šota Utiašvilis kiek anksčiau sakė, kad rusų lėktuvai numetė 700 kg bombą.
„Laimei, ji nesprogo. Jei ji būtų sprogusi, būtų įvykusi katastrofa", - pridūrė jis ir nurodė, kad niekas nebuvo sužeistas.   „Du rusų lėktuvai pažeidė Gruzijos oro erdvę. Kol kas rasta viena paleista raketa. Galbūt bus rasta daugiau. Tas regionas šiuo metu uždarytas, tyrimas tęsiasi", - sakė jis.
Santykiai įtempti
Rusijos karinės oro pajėgos paneigė, kad bombardavo Gruziją, ir sakė, kad nepažeidė šios šalies oro erdvės.
„Rusijos oro pajėgos nei pirmadienį, nei antradienį neskraidė virš Gruzijos, - sakė karinių oro pajėgų vyriausiojo vado padėjėjas pulkininkas Aleksandras Drobyševskis. - Rusija nepažeidė suverenios Gruzijos sienų."
Citelubanio kaimas yra netoli Gorio miesto, keli kilometrai į pietus nuo Gruzijos atskilusio Pietų Osetijos regiono, dėl kurio Maskva ir Tbilisis seniai nesutaria.
Rusija teikia moralinę ir finansinę paramą separatistinėms Abchazijos ir Pietų Osetijos respublikoms.
Maskva kaltina Tbilisį vykdant antirusišką politiką.
Ankstesnė Gruzijos administracija, kuriai vadovavo dabar jau nušalintas prezidentas Eduardas Ševardnadzė, 2002 metais kaltino Rusiją siunčiant naikintuvus skraidyti virš Gruzijos teritorijos, bet Maskva tai neigė.
Tuo metu Tbilisis įtarė, kad iš Rusijos lėktuvų buvo mėtomos bombos negyvenamuose rajonuose atokioje Pankisio tarpukalnėje Gruzijos šiaurės rytuose netoli sienos su Rusija.
Praėjusiais metais Rusijos ir Gruzijos santykiai vėl smarkiai pablogėjo, kai Tbilisis išsiuntė iš šalies keturis rusų karininkus, apkaltinęs juos šnipinėjimu. Reaguodama į tai, Maskva atšaukė iš Tbilisio savo ambasadorių ir nutraukė oro, jūrų ir pašto susisiekimą su Gruzija.
Be to, Rusija taip pat išsiuntė iš šalies kelis tūkstančius gruzinų, pareiškusi, kad jie yra nelegalūs imigrantai.
Dvišaliuose santykiuose vis dar jaučiama nemaža įtampa, tačiau šiais metais buvo tam tikrų ženklų, kad krizė atslūgo. Į Tbilisį grįžo Maskvos ambasadorius, o abi šalys veda derybas dėl oro susisiekimo atnaujinimo, nors kol kas jos nedavė rezultatų.
Irako ministro pirmininko Nuri al-Maliki vyriausybė nugrimzdo į dar gilesnę krizę, kai pirmadienį keturi pasaulietinių pažiūrų ministrai paskelbė ketinantys nebedalyvauti kabineto posėdžiuose.
Ministrai apie savo sprendimą paskelbė praėjus mažiau nei savaitei po to, kai iš vyriausybės pasitraukė pagrindinis sunitų blokas.
Iš viso iš N.al-Maliki vyriausybės jau pasitraukė ar jos posėdžius boikotuoja 17 ministrų - beveik pusė visų kabineto narių.
Vyriausybę krizė ištiko tokiu metu, kai premjeras jaučia vis didesnį nepatenkintų JAV pareigūnų spaudimą padaryti akivaizdžią pažangą siekiant sutaikyti priešiškas Irako bendruomenes.
„Mes vis dar esame vyriausybėje, tačiau boikotuojame kabineto susitikimus“, - sakė žmogaus teisių ministrė Wijdan Michael Salim, viena iš keturių ministrų, priklausančių pasaulietinei buvusio laikinojo premjero Iyado Allawi partijai.
Ministrų paskelbtas kabineto boikotas reiškia, kad N.al-Maliki, kuris antradienį išvyksta vizitų į Turkiją ir Iraną, praranda vyriausybės kontrolę.
Ministrai iš Irako nacionalinio sąrašo partijos, kuri vienija pasaulietinių pažiūrų politikus, priklausančius abiem pagrindinėms Irako konfesinėms bendruomenėms, boikotą paskelbė praėjus mažiau nei savaitei po to, kai iš šiitų vadovaujamos vyriausybės atsistatydino šeši sunitai.
„Šiandien jie pradėjo boikotuoti kabineto posėdžius. Jie toliau dirbs savo biuruose. Jie neatsistatydino iš vyriausybės“, - agentūrai AFP sakė vienas Irako nacionalinio sąrašo partijos vadovybės narių Ibrahimas Junabi.
„Tai įspėjimas ministrui pirmininkui, kad jis turi įgyvendinti nacionalinio susitaikymo programą“, - sakė jis, pridūręs, kad Irako nacionalinio sąrašo partijos ministrai gali atsistatydinti, jei nebus įvykdyti jų reikalavimai dėl susitaikymo.
Praėjusį trečiadienį pagrindinis Irako sunitų politinis blokas - Santarvės frontas - atšaukė iš koalicinio kabineto penkis savo ministrus ir vicepremjerą, suduodamas skaudų smūgį vyriausybės pretenzijoms atstovauti visiems irakiečiams.
Irako gynybos ministras Abdel Qaderas Jassimas Mohammedas, nepriklausantis jokiai politinei partijai, yra vienintelis sunitas, likęs dirbti vyriausybėje.
I.Junabi sakė, kad Irako nacionalinio sąrašo partija nusprendė boikotuoti vyriausybės posėdžius iš esmės dėl tų pačių priežasčių, kurios kiek anksčiau paskatino sunitų bloką pasitraukti iš kabineto.
„Mums reikia susitaikymo dėl politinio proceso ir mes turime grįžti prie programos, kuriai pritarė visos partijos ir grupės, kai jis (N.al-Maliki) suformavo savo vyriausybę“, - sakė I.Junabi.
„Jis ir jo žmonės pasirašė šią programą, ir jei jie grįš prie jos, viskas bus gerai“, - pridūrė politikas.
Irako nacionalinio sąrašo partija N.al-Maliki kabinete turėjo penkis savo atstovus, tačiau šių metų kovą atsistatydino jai priklausantis teisingumo ministras Hashimas Abder Rahmanas al-Shibli.
Estijos užsienio reikalų ministras Urmas Paetas Rusijos politikoje ir oficialioje ideologijoje įžvelgia nemažai fašizmui būdingų apraiškų.
Laikraštyje „Postimees“ išspausdintame straipsnyje ministras rašo, kad Rusijoje buvo minima saugumo darbuotojų diena, kurios renginiuose aktyviai dalyvavo ir prezidentas Vladimiras Putinas.
„Įsivaizduokite, kad Vokietijos vadovybė plačiai pažymi gestapo įkūrimo metines. Tai tiesiog neįtikėtina, nieko panašaus nevyksta“, - pažymėjo URM vadovas.
Jis priminė, kad pernai Rusija iš šalies išsiuntė tūkstančius gruzinų. Ir dabar, pasak U.Paeto, ant Maskvos barų durų galima rasti estams ir gruzinams priešiškų iškabų. „O kokia ideologija maždaug prieš 70 metų ant parduotuvių durų toleruodavo iškabas, pranešančias, kad tam tikrų tautybių atstovai neaptarnaujami?“ - klausia ministras.
Pasak diplomatinės žinybos vadovo, Rusijoje vykstantis „smegenų plovimas“ duoda vaisių. Štai birželį surengta apklausa parodė, kad 60 proc. Rusijos piliečių savo didžiausiu priešu laiko mažytę Estiją.
„Tokius rezultatus sąlygoja sistemingo „smegenų plovimo“ ir kritikos nebuvimo simbiozė“, - įsitikinęs diplomatas.
Ministras rekomenduoja Rusijos politikams prieš eilinį kartą kaltinant Estiją fašizmu rimtai pagalvoti, ką iš tikrųjų reiškia šis žodis ir ideologija. „Ir pamąstyti, ar ne per daug panašių apraiškų pasitaiko šių dienų Rusijoje“, - sakė jis.
U.Paetas taip pat nurodė, kad Rusija pagal žiniasklaidos laisvės indeksą yra toje pačioje vietoje kaip ir Šiaurės Korėja, o pagal nužudytų žurnalistų skaičių - trečia pasaulyje.
Palestiniečių prezidentas Mahmudas Abbasas pirmadienį susitiko su Izraelio ministru pirmininku Ehudu Olmertu, kad prieš JAV pasiūlytą taikos konferenciją, kuri įvyks vėliau šiais metais, nutiestų tiltus per gilią nesutarimų prarają.
Abu lyderiai sustiprinto saugumo sąlygomis susitiko Vakarų Kranto Jerichono mieste esančio prabangaus viešbučio lošimų namuose. Tai pirmas kartas per daug metų, kai palestiniečių teritorijoje vyks tokio aukšto rango pareigūnų susitikimas.
Prieš susitikimą viešbutyje ir aplink jį dislokuoti Izraelio ir palestiniečių saugumo pajėgų būriai. Patiems viešbučio darbuotojams liepta likti namuose.
Didelės pažangos iš šio susitikimo nesitikima, nes abi pusės nesusitaria, kaip kalbėtis prieš tarptautinę taikos konferenciją, kurią šį rudenį šaukia JAV prezidentas Georgeas W.Bushas.
Palestiniečiai nori, kad diskusijos vyktų tokiais „pagrindiniais klausimais“ kaip Jeruzalė, sienos ir pabėgėliai. Tuo tarpu Izraelis tvirtina, kad spręsti tokias jautrias problemas dar per anksti.
JAV valstybės sekretorė Condoleezza Rice nusiteikusi optimistiškai ir tikisi pažangos, kai praėjusią savaitę surengė derybas atskirai su abiem lyderiais. Tačiau prieš pirmadienio susitikimą abi puses skyrė skirtingos viltys.
M.Abbaso aukšto rango padėjėjas Nabilas Amras teigė, kad palestiniečių prezidentas „susitelks ties politiniais klausimais ir galutinėmis derybomis“. Jis pridūrė, kad „abi pusės turi priimti sprendimą dėl galutinių klausimų rezoliucijos“.
Tačiau Izraelio vyriausybės atstovas spaudai Davidas Bakeris sakė, kad „derybų ginčijamais klausimais nebus“ ir kad šio susitikimo tikslas yra „įžiebti pasitikėjimą tarp abiejų lyderių, palaikyti jų santykius ir plėtoti juos“.
Pentagonas negali pasakyti, kur yra 190 tūkstančių automatų AK-47 ir pistoletų, kurie Irako saugumo pajėgoms buvo duoti 2004 ir 2005 metais, sakoma vyriausybės ataskaitoje, kurioje taip pat nurodoma, kad tai maždaug pusė ginklų, skirtų kareiviams ir policininkams.
Tyrimus atliekanti JAV Kongreso Vyriausybės atskaitingumo agentūra (GAO) liepos 31-osios ataskaitoje įstatymų leidėjams rašė, kad Gynybos departamentas taip pat negali pasakyti, kur yra 135 tūkst. neperšaunamų liemenių ir 115 tūkst. šalmų, kurie, kaip pranešta, buvo skirti Irako pajėgoms iki 2005 metų rugsėjo 22 dienos.
Ši ataskaita privertė nuogąstauti, kad Jungtinių Valstijų skirti ginklai galėjo atsidurti Irako sukilėlių rankose.
Šį rugsėjį JAV įstatymų leidėjai ir politikos formuotojai turi gauti ataskaitą apie tai, kokios naudos davė JAV prezidento George'o W.Busho pajėgų didinimo strategija Bagdadui stabilizuoti.
Vienas aukštas Pentagono pareigūnas laikraščiui „The Washington Post“ sakė, kad kai kurie ginklai tikriausiai naudojami prieš JAV karius. Pasak šio pareigūno, viena Faludžoje suformuota irakiečių brigada 2004 metais suiro, o jos nariai pradėjo kovoti su Amerikos kariais.
Daug kas Vašingtone mano, kad gerai funkcionuojančios irakiečių armija ir policija yra gyvybiškai svarbios norint sumažinti Irake dislokuotų JAV karių skaičių.
Nuo 2003 metų Jungtinės Valstijos Irako saugumo pajėgoms plėtoti skyrė maždaug 19,2 mlrd. dolerių (48 mlrd. litų), nurodė GAO. Gynybos departamentas neseniai paprašė dar 2 mlrd. dolerių parengimo ir apginklavimo programai tęsti.
Kariškių pareigūnai Irake pranešė, kad nuo 2004 metų birželio iki 2005 metų rugsėjo Irako saugumo pajėgoms buvo išduota 355 tūkst. ginklų, įskaitant 185 tūkst. automatų ir 170 tūkst. pistoletų, nurodė GAO.
Tačiau Gynybos departamentas nebegali atsiskaityti už 110 tūkst. automatų ir 80 tūkst. pistoletų. Tai sudaro maždaug 54 proc. visų Irako pajėgoms išdalytų ginklų.
Japonijos Hirosimos mieste pirmadienį minimos 62-osios pirmojo pasaulyje atominės bombos sprogimo metinės. Miesto meras sukritikavo Jungtines Valstijas dėl to, kad jos neatsisako branduolinių ginklų programos.
Dešimtys tūkstančių vyresnio amžiaus žmonių, kurie išgyveno šį sprogimą, jų vaikai ir aukšti pareigūnai susirinko memorialiniame Taikos parke netoli tos vietos, kur 1945 metų rugpjūčio 6-ąją nukrito iš amerikiečių karo lėktuvo „Enola Gay B-29“ numesta atominė bomba.
Susirinkusieji paminėjo daugiau kaip 250 tūkstančių žmonių, kurie anksčiau ar vėliau mirė dėl šio sprogimo.
„Net tiems, kuriems pavyko išgyventi, tai buvo pragaras, kuriame jie pavydėjo mirusiesiems“, - susirinkusiai miniai sakė Hirosimos meras Tadatoshi Akiba.
Sakydamas kalbą, po kurios į dangų buvo paleista tūkstantis baltų balandžių, T.Akiba atskirai paminėjo Jungtines Valstijas ir sakė, kad jos nesustabdo branduolinės ginkluotės platinimo.
„Japonijos vyriausybė, kuri yra įpareigota siekti branduolinių ginklų panaikinimo tarptautiniais įstatymais, turėtų ginti savo pacifistinę konstituciją, kuria turėtų didžiuotis, ir aiškiai pasakyti „ne“ pasenusiai ir klaidingai JAV politikai“, - pareiškė meras.
8 val. 15 min. vietos laiku - tiksliai tą minutę, kai nukrito bomba, susirinkusieji nulenkė galvas tylos minutei, o du vaikai skambino Taikos varpu.
1945 metų rugpjūčio 9 dieną amerikiečiai ant pietinio Japonijos Nagasakio miesto numetė antrą atominę bombą, dėl kurios žuvo dar 70 tūkstančių gyventojų. Po šešių dienų, rugpjūčio 15-ąją, Japonijos imperatorius Hirohito paskelbė besąlygišką Japonijos kapituliaciją.
Šiemet prieš Hirošimos bombardavimo metines vietos gyventojus papiktino Japonijos buvusio gynybos ministro pastabos, kuriomis, regis, buvo sutikta su atominių bombų numetimu.
Premjeras Shinzo Abe sekmadienį atsiprašė tuos sprogimus išgyvenusių žmonių dėl Fumio Kyumos komentarų, kad Hirosimos ir Nagasakio bombardavimas „buvo neišvengiamas“ ir užbaigė Antrąjį pasaulinį karą.
F.Kyuma dėl šių pastabų atsistatydino.
Sh.Abe per ceremoniją padėjęs vainiką sakė, kad tvirtai laikysis Japonijos pacifistinės konstitucijos ir dešimtmečius vykdomos nebranduolinės politikos.
„Kaip vienintelė atominį bombardavimą patyrusi valstybė žmonijos istorijoje esame įpareigoti perduoti tarptautinei bendrijai pasakojimus apie šią liūdną patirtį“, - sakė jis.
Pernai buvo kilęs triukšmas, kai vienas įtakingas valdančiosios partijos parlamentaras sakė, kad po Šiaurės Korėjos įvykdyto branduolinio bandymo Japonija turėtų aptarti branduolinių ginklų įsigijimo klausimą.
Tačiau Sh.Abe ne kartą tvirtino, kad Japonija laikysis nusistatytų „trijų nebranduolinių principų“, kuriais draudžiami branduolinių ginklų turėjimas, gaminimas ir importas. Premjeras neigė, kad vyriausybė gali svarstyti šios pozicijos pakeitimą.
Sekmadienį 52 metų Sh.Abe, kuris yra pirmasis jau po Antrojo pasaulinio karo gimęs Japonijos premjeras, pažadėjo iš naujo svarstyti griežtus vyriausybės standartus, pagal kuriuos nustatoma, ar atominį sprogimą išgyvenę žmonės serga spinduline liga. Dėl jų aukos yra iškėlusios ne vieną bylą.
Iki 1945 metų pabaigos dėl atominės bombos sprogimo mirė maždaug 140 tūkst. iš 350 tūkstančių Hirosimos gyventojų. Dar tūkstančiai žmonių mirė vėliau.
Į aukų sąrašą įtraukus 5 221 neseniai mirusį žmogų, oficialus, miesto pripažįstamas aukų skaičius padidėjo iki 253 008. Kiekvienais metais aukų sąrašas papildomas keliais tūkstančiais vardų.
„Niekada negalime pamiršti atominę bombą išgyvenusių žmonių laimėjimų siekiant užkirsti kelią trečiam bombardavimui ir kalbant apie patirtį, kurią jie labiau norėtų pamiršti, viliantis, kad „kiti nekentės taip kaip mes“, - sakė Hirošimos meras T.Akiba.
Nuo atogrąžų liūčių sukeltų potvynių Pietų Azijoje nukentėjo daugiau kaip 35 mln. gyventojų, 320 žmonių žuvo.
Nesiliaujant musonų sukeltoms liūtims, iš krantų išsiliejo dešimtys upių, vanduo užtvindė šimtus gyvenviečių.
Kai kurie rajonai visiškai atkirsti nuo išorinio pasaulio. Apie 10 mln. žmonių liko be pastogės. Nuo liūčių stipriai nukentėjo Indija, Bangladešas, Nepalas, apie aukas pranešama ir iš Pakistano.
Ligoninės perpildytos, prasidėjo susirėmimai su policija.
Medicinos personalas ir humanitarinės pagalbos grupės dirba ištisą parą, kad pamaitintų tris milijonus žmonių, netekusių pastogės ar atkirstus nuo išorinio pasaulio.
Oficialioji valdžia įspėja apie galimą maliarijos epidemijos pradžią.
Holokaustą išgyvenę izraeliečiai sekmadienį surengs protesto demonstraciją, kad išreikštų pasipiktinimą menkomis žydų valstybės išmokomis už patirtas kančias Antrojo pasaulinio karo metais.
Buvusių nacistinių getų ir koncentracijos stovyklų kaliniai vyriausybės pasiūlytą mėnesinę 20 dolerių priemoką pavadino juokinga ir pavėluota.
Protesto demonstracija, į kurią mitinguojantieji ketina ateiti apsivilkę nacių mirties stovyklų kalinių drabužiais su prisiūtomis Dovydo žvaigždėmis, rengiama priešais nepopuliaraus šalies ministro pirmininko Ehudo Olmerto rezidenciją Jeruzalėje.
E.Olmerto kabinetas praėjusį pirmadienį išplatino pranešimą, kuriame teigiama, jog nuo 2008 metų pradžios valstybė mokės išmokas daugiau nei 120 tūkst. Izraelyje gyvenančių tokios paramos reikalingų Holokausto aukų, vyresnių nei 70 metų.
Anot pranešimo, iš viso 2008 metais bus išmokėta 120 mln. šekelių (70 mln. litų), 2009-aisiais - 240 mln. šekelių (139 mln. litų) ir daugiau kaip 300 mln. šekelių (174 mln. litų) 2011 metais.
Holokaustą išgyvenusiųjų nuomone, tokios išmokos yra ne kas kita kaip vyriausybės antausis nacių aukoms.
E.Olmerto kabinetas jau paskelbė peržiūrėsiąs savo planus.
Tačiau planuojama demonstracija savo ruožtu irgi sukėlė pasipiktinimą dėl kai kurių jos dalyvių planų ateitį į mitingą su mirties stovyklų kalinių drabužiais.
„Žmonių, išgyvenusių Holokaustą, reikalavimai pagrįsti, tačiau sunku sutikti su jų protesto būdu“, - interneto svetainėje „Ynet“ teigė Noah Kieger, kuriai pačiai teko patirti Holokausto baisumus.
„Tai mirties stovyklų simboliai. Net jeigu valdžios elgesys ir nėra priimtinas, negalima (pareigūnų) lyginti su tais, kurie nužudė šešis milijonus mūsų žmonių“, - rašo N.Kieger.
Tai, kad demonstraciją buvo nutarta pavadinti Gyvųjų eitynėmis irgi sukėlė pasipiktinimo bangą, nes Holokausto minėjimo dieną taip pavadintos eitynės kasmet yra rengiamos Aušvico mirties stovykloje Lenkijos Osvencimo mieste.
Žydai buvo sistemingai persekiojami nacistinėje Vokietijoje ir okupuotose teritorijose siekiant galutinio tikslo - visiškai sunaikinti šią tautą. Žuvo daugiau kaip 6 mln. žydų, ir išgyventa katastrofa dažnai minima tarp svarbiausių argumentų žydų valstybės naudai.
Izraelyje gyvena apie 250 tūkst. Holokausto aukų. Jie gauna socialinę pagalbą iš įvairių šaltinių, įskaitant Vokietijos vyriausybės išmokas ir Izraelio valstybines pašalpas.
Tačiau jie jau seniai skundžiasi, kad Izraelio valstybė nepakankamai rūpinasi jų problemomis.
Daugelis šių jau labai nebejaunų žmonių sako sunkiai randą pinigų medicinos pagalbai, o kartais net maisto produktams.
Maršrutu Hurgada-Maskva skridusio lėktuvo, kurio pakilimas buvo atidėtas daugiau nei dešimčiai valandų, keleiviai sekmadienį ryte Egipto Hurgados oro uoste surengė piketą, neleisdami įlaipinti į Boloniją skrendančių italų.
Kaip pranešė įvykių dalyvis, Rusijos ir Italijos turistai susikibo nejuokais. Ar yra nukentėjusiųjų, nepranešama.
Pasak vieno Rusijos piliečio, incidentas kilo tuomet, kai grupė tautiečių, pasipiktinusių reiso į Maskvą atidėliojimu, pastojo kelią Italijos turistams, susiruošusiems grįžti į tėvynę.
„Praradę viltį išgirsti apie vėlavimo priežastis ir pasipiktinę kompanijos „Transaero“ ir turistinės firmos darbuotojų neveiklumu, žmonės surengė piketą paskelbus įlaipinimą į lėktuvą, skrendantį maršrutu Hurgada-Bolonija, išprovokavusį keleivių iš Rusijos ir Italijos kivirčą“, - pranešė pašnekovas.
Pasak jo, reisas į Maskvą, 7 val. (6 val. Lietuvos laiku) duomenimis, vėlavo 10 valandų.
„Tai „Boeing-747“, beveik 420 keleivių, tarp jų daug vaikų, ir daugiau kaip 10 valandų - nei viešbučio, nei jokių paaiškinimų, jokių kontaktų su žmonėmis“, - pažymėjo keleivis.
Turistai piktinosi, kad jų ne tik neapgyvendino viešbutyje, bet ir niekas net nebandė pasikalbėti ir ką nors paaiškinti.
Paskutiniais duomenimis, reisas buvo atidėtas dėl lėktuvo techninių gedimų, dabar dalis keleivių jau įkurdinta.
Didžioji Britanija ėmėsi visų Europos Sąjungos (ES) įstatymuose numatytų priemonių, siekdama pažaboti naujausią pavojingos snukio ir nagų ligos protrūkį, šeštadienį pranešė Europos Komisija.
Penktadienį viename ūkyje netoli Gilfordo, į pietvakarius nuo Londono, nustačius šios itin greit plintančios ligos protrūkį, visoje šalies teritorijoje buvo uždrausti bet kokie raguotų galvijų, avių ir ožkų pervežimai.
Visi šiame ūkyje laikyti gyvuliai bus paskersti. Trijų kilometrų spinduliu aplink ūkį nustatyta karantino zona, o 10 km spinduliu - stebėjimo zona.
„Taikomos visos šios ligos atveju Europos Komisijos numatytos priemonės“, - sakė Europos Komisijos atstovė spaudai Christiane Hohmann.
Anot jos, pirmadienį Europos Komisija rengiasi paskelbti sprendimą, kuris „patvirtins, jog buvo imtasi visų priemonių dėl gyvulių pervežimo bei mėsos produktų eksporto“ iš Didžiosios Britanijos uždraudimo.
Ch.Hohman pridūrė, jog Europos Komisijos atstovai „toliau glaudžiai bendrauja“ su britų valdžios pareigūnais.
Pastarąjį kartą snukio ir nagų ligos proveržis Didžiojoje Britanijoje buvo nustatytas 2001-aisiais.
Snukio ir nagų liga dažniausiai suserga avys, ožkos, kiaulės ir galvijai.
JAV Pietų Karolinos valstijos Aikeno mieste pradėta statyti iš branduolinių ginklų išgauto plutonio perdirbimo į atominių reaktorių kurą gamykla, penktadienį pranešė laikraštis „The New York Times“.
„JAV administracija tvirtina, kad gamykla, kurios statyba atsieis 4,8 mlrd. dolerių (12 mlrd. litų), sumažins grėsmę, jog branduolinis kuras pateks į svetimas rankas“, - rašo laikraštis.
Pasak jo, šis projektas turi tapti dalimi JAV ir Rusijos bendrų pastangų sunaikinti iš ginklų išgaunamą plutonį.
„Gamykla (Pietų Karolinoje), taip pat įmonės, kurias nori statyti Maskva, galėtų praskinti kelią praktikai naudoti didelius plutonio kiekius taikiems komerciniams tikslams“, - pažymi „The New York Tmes“.
Kino filmų „Neįmanoma misija“ (Mission: Impossible) ir „Bulvarinis skaitalas“ (Pulp Fiction) žvaigždės Vingo Rhameso šunys penktadienį užpuolė ir mirtinai sukandžiojo aktoriaus namuose Los Andžele gyvenusį namų prižiūrėtoją, pranešė policija.
Šunų sudarkytas namų prižiūrėtojo kūnas buvo rastas pievelėje priešais V.Rhameso namus prabangiame Brentvudo rajone, sakė Los Andželo policijos atstovas spaudai.
Aukos vardo pareigūnai nenurodė.
7 val. 15 min. (17 val. 15 min. Lietuvos laiku) policijai gavus pranešimą apie teritorijoje prie aktoriaus namų bėgiojančius masyvius šunis, gyvūnų kontrolės pareigūnai pagavo tris didžiulius mastifus ir anglų buldogą.
„Žmogus buvo smarkiai sukandžiotas, - sakė seržantas Lee Sandsas. - Ant viso kūno matyti daug ryškių įkandimo žymių, tačiau tikrąją mirties priežastį nustatys ekspertas“.
L.Sandsas teigė, jog visi šunys, kurių didžiausias svėrė apie 90 kg, liks izoliuoti, kol bus baigtas incidento tyrimas.
Anot jo, dar nėra aišku, kiek šunų užpuolė ir mirtinai sukandžiojo dvejus metus V.Rhameso namuose gyvenusį ir dirbusį prižiūrėtoją ir kas paskatino juos taip pasielgti.
V.Rhameso, kuris šiuo metu užsienyje filmuojasi naujame filme, atstovai atsisakė komentuoti incidentą.
46 metų aktorius pasaulinę šlovę pelnė po filmo „Neįmanoma misija“, kuriame vaidino drauge su Tomu Cruise'u.
Didžiosios Britanijos spauda penktadienį gyvai komentuoja Rusijos poliarinės ekspedicijos Arkties vandenyno povandeniniam šelfui tyrinėti rezultatus, lygindama ją su amerikiečių išsilaipinimu Mėnulyje ir įspėdama apie ekologinius šio regiono įsisavinimo padarinius, praneša Rusijos naujienų tinklalapis „lenta.ru“.
„Rusija reiškia savo pretenzijas į Šiaurės ašigalį“, - skelbia antraštė virš visą pirmąjį laikraščio „The Independent“ puslapį užėmusios iliustracijos.
„Įžūlios drąsos ir techninių galimybių požiūriu tai galima palyginti su išsilaipinimu į Mėnulį 1969 metais, - rašoma straipsnyje. - Bet esama ir esminio skirtumo. Mėnulyje nebuvo realios galimybės pradėti mineralų gavybą, o Arkties vandenyno dugne, kaip spėjama, slūgso milžiniški naftos ir dujų telkiniai“.
Pasak „The Independent“ redakcinio straipsnio autoriaus, aukštos energijos šaltinių kainos ir senkantys tradiciniai telkiniai verčia žmones įsisavinti ekstremalius planetos regionus.
„Tai ne tik tyrinėjimų ar išteklių eksploatavimo klausimas. Tai ir politikos problema“, - pažymi laikraštis.
„Arktis tampa naujo šaltojo karo arena, nes besivaržančios šalys konkuruoja dėl Šiaurės ašigalio kontrolės ir jo gelmėse slypinčių turtų“, - tvirtina kitas britų laikraštis „The Times“.
„Drąsus rusų panirimas nieko nekeičia juridinių normų požiūriu, bet tampo kitų šalių, kurios pretenduoja į Arktį, nervus. Ekspedicija taip pat rodo, kad Rusija gali pagrįsti savo pretenzijas fiziniu dalyvavimu tokiose atšiauriose sąlygose“, - rašo laikraštis.
„The Independent“ pripažįsta, kad turint galvoje paskutinius įvykius, susijusius su Rusijos ir Vakarų santykiais, „bet kokie Maskvos veiksmai atrodo įtartini“.
„Bet niekas rimtai negalvoja, kad pasaulis atsidūrė prie naujo karo slenksčio. Kur kas realistiškesnis yra susirūpinimas Rusijos troškimo užvaldyti kuo daugiau energijos išteklių ir įrengti platformas vidur tirpstančių Arkties ledynų, ekologiniais padariniais“, - konstatuoja laikraštis.
„Šios grumtynės dėl naujų naftos išteklių Arktyje yra be galo pavojingos visai žmonijai. Kad ir kokia kvapą gniaužianti būtų tokia ekspedicija, žmonijai bus geriau, jei Arktis išliks nepaliestu laukinės gamtos kampeliu“, - pažymi „The Independent“.
Jam antrina laikraštis „The Guardian“, kuris ragina visas Arkties regiono šalis atsiminti, kad Arkties vandenynas turi likti Jungtinių Tautų sistemai priklausančios Jūros dugno organizacijos žinioje.
„Arktis prašo palikti ją ramybėje... Jūros dugnas ir šelfas peržengia nacionalinės jurisdikcijos ribas ir yra bendras žmonijos palikimas. Taip ir turi likti“, - pabrėžia leidinys.
„The Guardian“ cituoja vieno Norvegijos poliarinio instituto vadovų Kimo Holmeno, ginčijančio Rusijos logiką, kad Sibiro platformą pratęsiantys povandeniniai kalnagūbriai turi priklausyti Rusijai, žodžius.
„JAV ir Europa taip pat kadaise buvo sujungtos, Apalačai ir Škotijos kalnai yra tos pačios geologinės formacijos, bet Škotija negali tuo remdamasi tvirtinti, kad jai priklauso dalis šiuolaikinių Jungtinių Valstijų“, - pažymi mokslininkas.
Italijoje kova su narkomanija pagarsėjusio kunigo atžvilgiu vyksta tyrimas dėl pedofilijos, penktadienį pranešė dienraštis „La Stampa“.
Pierino Gelmini, charizmatišką 82 metų dvasininką, kuris 1963 metais įkūrė bendruomenę „Incontro“ („Susitikimas“), teikiančią pagalbą narkomanams ir kitiems problemų turintiems žmonėms, seksualiniu smurtu apkaltino buvę vieno iš jo centrų įnamiai.
Tyrimas dėl P.Gelmini veiksmų buvo pradėtas Italijos Ternio mieste.
Jo atstovas spaudai Alessandro Meluzzi patvirtino „La Stampa“ pranešimą ir nurodė, kad garbaus amžiaus dvasininkas prieš dvi savaites kalbėjosi su tyrimą atliekančiais pareigūnais. Į apklausą jis atvyko su dviem advokatais.
Tačiau jis nepatvirtino, kad dėl P.Gelmini veiksmų pradėtas oficialus tyrimas - pirmasis žingsnis prieš pateikiant kaltinimus.
A.Meluzzi sakė, kad kunigo kaltintojai yra „keturi ar penki jaunuoliai, kurie pernai paliko (centrą Amelijoje netoli Terio)“.
„Esame priblokšti šių kaltinimų, kurie meta šešėlį ne tik Gelmini, bet ir visai bendruomenei“, - pridūrė jis.
Naujienų agentūra ANSA nenurodydama savo šaltinių pranešė, kad dėl pusantrų metų senumo įvykių buvo pateikti „du labai detalūs skundai“.
Bendruomenės „Incontro“ 8-ajame bei 9-ajame dešimtmetyje išplito ne tik Italijoje, bet ir Prancūzijoje, Jungtinėse Valstijose, Brazilijoje ir Tailande.
P.Gelmini, dažnai matomą per televiziją, kai kurie dešinio sparno politikai laiko „dvasiniu vadovu“.
2005 metų sausį tuometinis ministras pirmininkas Silvio Berlusconi bendruomenei „Incontro“ asmeniškai paaukojo 5 mln. eurų, skirtus cunamio aukoms Tailande.
Viduržemio jūroje nuolat turi būti Rusijos laivynas, sakė Rusijos karinio jūrų laivyno vadas admirolas Vladimiras Masorinas, kurio žodžius citavo naujienų agentūra „Interfax“.
„Juodosios jūros laivynui toks operatyvine prasme svarbus rajonas, visų pirma, yra Viduržemio jūra“, - sakė jis, lankydamasis Rusijos Juodosios jūros laivyno bazėje Ukrainos mieste Sevastopolyje.
„Manau, kad panaudojant Šiaurės ir Baltijos laivynų jėgas čia turi būti atkurtas nuolatinis Rusijos karinio jūrų laivyno buvimas“, - sakė V.Masorinas.
„Tikslas - nuolatinis Rusijos karinio jūrų laivyno buvimas Viduržemio jūroje“, - pareiškė jis.
Pasak jo, Juodosios jūros laivynas yra Rusijos forpostas strategine pietvakarių kryptimi.
„Ypač didelį dėmesį reikėtų skirti tam, kad būtų efektyviai vykdomos užduotys, (susijusios su) laivyno pajėgų priešakiniu buvimu operatyvine prasme svarbiuose Pasaulinio vandenyno rajonuose Rusijos užsienio politikos prioritetams įgyvendinti“, - pažymėjo V.Masorinas.
Jis nesakė, kur Viduržemio jūroje rusų laivai būtų dislokuoti.
Rusija neturi sausumos priėjimo prie Viduržemio jūros.
Europoje praėjęs mėnuo pagal miško gaisrų skaičių buvo rekordinis. Per visą stebėjimų istoriją liepa šiuo požiūriu buvo vienas sunkiausių mėnesių, rodo Europos Sąjungos (ES) duomenys.
Šie duomenys paskelbti netrukus po to, kai Ispanija patvirtino, kad miško gaisrai šioje šalyje pareikalavo pirmosios žmogaus gyvybės - žuvo 44 metų ugniagesė.
Ispanijos Kanarų salose vis dar gesinami du dideli gaisrai, kurie jau nuniokojo 350 kv. km plotą ir privertė evakuoti tūkstančius žmonių.
Specialistai perspėjo, kad gaisrai Kanarų salose yra gamtinė katastrofa ir kad Tenerifėje bei Gran Kanarijoje išdegė 20 proc. miškų.
Gran Kanarijoje siaučiantis gaisras yra didžiausias per visą salyno istoriją.
Negalutiniai Europos miško gaisrų informacinės sistemos duomenys rodo, kad šiemet Europoje jau išdegė 3 376 kv. kilometrai. Pernai per visus metus buvo išdegę 3 585 kv. kilometrai, sakė Europos Komisijos atstovė.
Savo ruožtu, nužudytojo karininko našlė Marina šią informaciją pavadino gryniausiu absurdu.
Neįvardytus diplomatinius ir žvalgybos šaltinius cituojančiame dienraštyje teigiama, jog A.Litvinenka, kuris praėjusį lapkritį mirė Londone apnuodytas radioaktyvia medžiaga, iki mirties kas mėnesį gaudavo apie 2 tūkst. svarų sterlingų (10 tūkst. litų) išmoką iš MI6.
Prie A.Litvinenkos įdarbinimo prisidėjo anksčiau Maskvoje dirbęs dabartinis MI6 vadovas seras Johnas Scarlettas, priduriama laikraštyje.
A.Litvinenkos žmogžudyste kaltinamas buvęs KGB agentas Andrejus Lugovojus, kurio ekstradicijos iš Rusijos reikalauja D.Britanija, gegužę teigė, jog velionis dirbo MI6, kuri, pasak jo, yra susijusi su žmogžudyste.
A.Litvinenkos našlė Marina įtarinėjimus pavadino „nesąmone“.
„Saša niekada nebuvo specialiųjų tarnybų agentas, - sakė našlė. - Informacija, kurios jis turėjo, lietė darbo, susijusio su organizuotu nusikalstamumu Rusijoje, ypatumus. Žinoma, jis turėjo galimybę pasidalyti šia informacija, žinoma, jis pasakojo apie tai - ir ne tik privačiuose pokalbiuose, bet ir atvirai, yra parašęs knygą ir straipsnių".
Tą patį BBC teigė ir Aleksandras Goldfarbas, A.Litvinenkos draugas, neseniai kartu su jo našle parašęs knygą.
„Man sunku patikėti, jog tai tiesa, Saša jau dešimtmetį, nuo 1997 metų, nedirbo Rusijos specialiosiose tarnybose, todėl nežinojo ir negalėjo žinoti jokių paslapčių. O iki tol jį domino organizuotas nusikalstamumas", - sakė jis.
A.Goldfarbas dalyvavo organizuojant A.Litvinenkos pabėgimą iš Rusijos 2000 metais. „Tuo metu ne kartą teko vesti visą Litvinenkos šeimą į Amerikos ambasadą Turkijoje, ir Centrinės žvalgybos valdybos darbuotojai su juo ten išties kalbėjosi, - prisimena jis, - bet pareiškė, kad jis jų visiškai nedomina, todėl ir neėmė, teko vežti jį į Angliją".
Pernai lapkričio 1 dieną Londono centre esančiame viešbutyje „Millenium" A.Litvinenka susitiko su kitu Rusijos specialiųjų tarnybų darbuotoju, verslininku Andrejumi Lugovojumi, kuris vėliau tvirtino, kad A.Litvinenka bandė jį užverbuoti kaip Mi-6 informatorių ir prašė padėti ieškoti norinčiųjų gauti politinį prieglobstį Jungtinėje Karalystėje.
Praėjus visai nedaug laiko po šio susitikimo, A.Litvinenka buvo paguldytas į ligoninę diagnozavus labai stiprų apsinuodijimą, o po kurio laiko mirė. Kaip vėliau buvo nustatyta, A.Litvinenka buvo apnuodytas radioaktyviuoju poloniu.
Prieš mirtį jis apkaltino Rusijos prezidentą Vladimirą Putiną, kurį ir anksčiau yra griežtai kritikavęs, pasikėsinimu į jo gyvybę.
A.Litvinenkai artimi žmonės tuomet kalbėjo, kad jo lėta ir baisi mirtis - tai Kremliaus „kreipimasis" į visus režimo kritikus, įspėjimas, kad jiems niekur nepavyks pasislėpti.
„Faktas lieka faktu. Žmogžudystės - ir dar jos įrankiu pasirinkus polonį - nepateisina niekas, kad ir kas būtų tasai žmogus - agentas ar specialiųjų tarnybų darbuotojas", - teigė M.Litvinenko.
„Jis iš tiesų bendradarbiavo su įvairių šalių teisėsaugos institucijomis, ne tik Anglijos, bet ir Ispanijos: konsultuodavo juos Rusijos mafiją liečiančiais klausimais, - savo ruožtu sakė A.Goldfarbas, - bet tai visai kas kita. Be to, nors ir nelabai suprantu, kaip dirba specialiosios tarnybos, bet, manyčiau, žvalgybos nelikviduoja viena kitos poloniu. Tai perdėm politinė operacija".
Neseniai išėjo M.Litvinenko ir A.Goldfarbo knyga „Disidento mirtis: Aleksandro Litvinenkos nunuodijimas ir KGB sugrįžimas". Amerikietis inžinierius Michaelas Mannas ketina statyti pagal ją filmą.
Portugalijoje prieš pusmetį dingusios Madeleine McCann tėvai, iki šiol stebėtojų kritikuoti dėl pernelyg šalto savo elgesio, pratrūko.
Dingusios ketverių metų britės motina, duodama interviu Ispanijos televizijai, trečiadienį staiga paplūdo ašaromis. O jos vyras vos neišėjo iš studijos, kai išgirdo užduodamą nepatogų klausimą.
Tačiau ir tokios viešos emocijos nepadėjo pagerinti portugalų policijos įtariamos poros įvaizdžio. Ispanų žiūrovai, telefonu reiškę savo nuomonę transliacijos metu, pasmerkė dingusiosios tėvus.
Video rubrikoje žiūrėkite minėtą interviu su McCann'ų šeima.
Ašaros Kate McCann akyse pasirodė jau baigiantis pusvalandį trukusiam interviu televizijos „Antena 3“ laidoje „360 grados“. Ji kalbėjo širdyje vis dar jaučianti, kad Madeleine yra gyva. „Neįsivaizduoju, kaip kas nors galėtų nuskriausti tokį gražų žmogų kaip Madeleine“, – sakė K.McCann.
Moterį iš pusiausvyros galiausiai išvedė laidos vedėjo klausimas dėl įtarimų, kad McCannai galėjo netyčia nužudyti savo dukterį, sugirdę jai per daug raminamųjų vaistų.
Gerry McCannas, užuot guodęs apsiašarojusią žmoną, suskubo ją tildyti. „Nieko nesakyk, kol jie nenuims tau mikrofono“, – sušnibždėjo emocijų nesulaikiusiai žmonai G.McCannas.
Anot porai artimo šaltinio, G.McCannas suskato perspėti žmoną, nes iš anksto buvo susitarta, kad tokių klausimų porai nebus pateikta. Viešai kalbėti apie tyrimą McCannams draudžia ir Portugalijos įstatymai.
K.McCann apsiverkti privertęs klausimas jos vyrą įsiutino taip, jog jis jau norėjo tiesiog išeiti iš studijos nebaigęs interviu.
Bet galiausiai kameros buvo išjungtos, kol moteris susivaldė, ir interviu buvo baigtas ramiai.
G.McCannas taip pat pareiškė, kad bet kokie įtarimai, jog jie girdę raminamuosius dukteriai, yra absurdiški.
McCannai interviu Ispanijos televizijai davė netiesiogiai reklamuodami naujai įsteigtą karštąją telefono liniją. Ja Ispanijos, Portugalijos ir Šiaurės Afrikos žmonės kviečiami pranešti bet kokias žinias apie galimą Madeleine likimą.
„Kas nors turi ką nors žinoti. Tai ne dėl mūsų, o dėl Madeleine“, – sakė K.McCann.
Be to, po interviu laidos vedėjas Roberto Arce atskleidė, kad McCannai turi duomenų, jog jų dukra gali būti Ispanijoje. Būtent šioje šalyje dirbantys McCannų pasamdyti privatūs detektyvai patarė porai paprašyti pagalbos per šalies žiniasklaidą.
Viliamasi, jog visame Pirėnų pusiasalyje ir Šiaurės Afrikos regione parodytas interviu atgaivins dingusiosios paiešką.
Tokiu būdu McCannai taip pat pirmą kartą viešai pripažino nusamdę privačius detektyvus dirbti už Portugalijos ribų.
Portugalijos įstatymai draudžia tokią veiklą policijos tyrimo metu.
Portugalijos policija savo ruožtu toliau iš naujo analizuoja visas iki šiol iškeltas versijas dėl Madeleine dingimo. Detektyvai vėl nukreipė savo žvilgsnį į dar bylos pradžioje įtariamuoju paskelbtą britų kilmės Praja da Luso gyventoją Robertą Muratą.
Vienam Portugalijos laikraščiui policininkai nutekino informaciją, kad R.Murato namuose rasta Madeleine DNR pavyzdžių – plaukų ir kūno skysčių.
Tokie nauji įtarimai paskelbti tuo metu, kai R.Muratui jau netrukus turėjo būti atšauktas įtariamojo statusas. Tačiau detektyvai pareiškė, kad sutapo DNR mėginiai, paimti McCannų nuomotame automobilyje ir R.Murato namuose.
Įtarimų šešėliai nesitraukia ir nuo McCannų. Portugalų detektyvus itin sudomino Praja da Luso turizmo centre „Ocean Club“ dirbančių padavėjų pasakojimai, kad po Madeleine dingimo McCannai laikėsi labai abejingai.
O G.McCannas, personalo teigimu, net po šios nelaimės ramiai žaidė tenisą su kitais turistais.
Buvęs Didžiosios Britanijos ministras pirmininkas Tony Blairas sudarė sutartį su „Random House“ Britanijoje ir Jungtinėse Valstijose išleisti jo prisiminimų knygą, ketvirtadienį pranešė didžiausia pasaulyje leidykla.
„Tikiuosi, kad mano knyga perteiks rimtus ir turiningus, taip pat smagius apmąstymus apie laikotarpį, kai ėjau parlamento nario ir ministro pirmininko pareigas“, - savo pranešime sakė 54 metų T.Blairas, kuris po dešimties metų premjero poste atsistatydino birželio mėnesį.
„Random House“, priklausanti Vokietijos žiniasklaidos grupei „Bertelsmann“, nurodė, kad Britanijoje šią knygą išleis leidykla „Hutchinson“, o Jungtinėse Valstijose - „Alfred A. Knopf“. Knygos pasirodymo data ir kitos sutarties sąlygos neskelbiami.
T.Blairas šiuo metu eina Artimųjų Rytų pasiuntinio Jungtinėms Tautoms, Jungtinėms Valstijoms, Europos Sąjungai ir Rusijai pareigas. Jo užduotis yra rinkti lėšas palestiniečiams, padėti kurti jų valdžios institucijas ir skatinti jų ekonominį vystymąsi.
„Tony Blairas yra vienas reikšmingiausių šiuolaikinės eros pasaulio lyderių“, - sakė „Alfred A.Knopf“ pirmininkas ir vyriausiasis redaktorius Sonny Mehta. -Jis turi papasakoti nepaprastų dalykų“.
„Būdamas ministru pirmininku, jis palaikė artimus ryšius su JAV prezidentais Billu Clintonu ir Georgeu W.Bushu ir šioje šalyje susikūrė profilį, kokį retai turi kiti užsienio valstybių vadovai“, - teigė jis.
Europos Komisija ketina pareikšti neigiamą požiūrį į padėtį Turkijoje, kur varžomos žmogaus teisės, pernelyg didelį vaidmenį vaidina armija, be to Ankara atsisako atverti savo uostus Kipro Respublikai, sakoma Komisijos pranešimo projekte, kurį gavo „Reuters“ ketvirtadienį. Pranešimas bus paskelbtas lapkričio 7 dieną.
Teigiama yra tai, kad Turkija įveikė konstitucijos krizę ir įvykdė kai kurias reformas, skatinančias stabilų ūkio augimą.
„Vykdydama reformas 2007 metais Turkija pasiekė tam tikrą pažangą. Tolesni pokyčiai turi padėti užtikrinti laisves, sudaryti galimybes visuomenei kontroliuoti armiją ir išplėsti religinių mažumų teises“, - pranešama dokumente.
Europos Komisijos pranešimas skelbiamas siekiant aprėpti visas reformas, įvykdytas per metus šalyse, siekiančiose tapti ES narėmis. Remdamosi šiuo dokumentu Europos Sąjungos šalys galės padaryti savo išvadas, ar būtina priimti į ES naują narę.
Pranešimo projekte nėra rekomendacijų dėl tolesnių ES veiksmų Turkijos atžvilgiu. Šiuos duomenis ES atstovas pateiks prieš pat paskelbdamas savo pranešimą.
Rusijos raketų pramonės galimybės leidžia per labai trumpą laiką atkurti vidutinio ir mažojo nuotolio balistinių raketų gamybą, penktadienį žurnalistams pareiškė strateginės paskirties raketinės kariuomenės vadas generolas pulkininkas Nikolajus Solovcovas.
„Jeigu bus priimtas politinis sprendimas sukurti tokios klasės raketas (vidutinio ir mažojo nuotolio raketas), tai, matyt, jos artimiausiu laiku Rusijos Federacijoje bus sukurtos, nes visko tam turime“, - sakė N.Solovcovas.
Pasak jo, „kalbant apie bet kurios klasės raketas, tikslinga kelti klausimą, ar reikia jų Rusijai jos saugumui užtikrinti“.
Drauge N.Solovcovas pabrėžė, kad šiandien Rusija laikosi Rusijos ir Amerikos vidutinio ir mažojo nuotolio raketų sutarties.
„Šiandien mes laikomės sutarčių, todėl veikiame griežtai pagal jas“, - sakė kariuomenės vadas.
Rusija, kaip SSRS teisių perėmėja, yra 1987 metais SSRS ir JAV pasirašytos sutarties dėl vidutinio ir mažojo nuotolio raketų dalyvė.
Ši sutartis įpareigoja dalyves negaminti, nebandyti ir nedislokuoti balistinių ir sparnuotųjų antžeminio bazavimo vidutinio nuotolio (nuo 1000 iki 5 500 km) ir mažojo nuotolio (nuo 500 km iki 1 000 km) raketų.
Ši sutartis neterminuota, nors kiekviena šalių, užtikrindamos savo valstybės suverenitetą, turi teisę pasitraukti iš jos, jeigu nuspręs, kad susijusios su Sutarties turiniu išskirtinės aplinkybės sukėlė grėsmę jos patiems svarbiausiems interesams.
Į JAV sekamų teroristų sąrašą įtraukta daugiau kaip 755 tūkst. vardų, ir šis sąrašas vis ilgėja, paskelbė JAV vyriausybės atskaitomybės tarnyba.
Sąrašas, kurį iki 2001 metų rugsėjo 11-osios atakų sudarė mažiau kaip dvidešimt pavardžių, vos keli mėnesiai praėjus po šių įvykių padidėjo iki 150 tūkst. pavardžių, o 2003 metų gruodžio mėnesį buvo įkurtas Teroristinės veiklos sekimo centras (TSC) duomenims apie įtariamus teroristus kaupti, skelbia JAV vyriausybės atskaitomybės tarnyba.
Remiantis TSC apskaičiavimais, iki 2007 metų gegužės kartu su žinomais įtariamųjų slapyvardžiais sąraše buvo 755 tūkst. vardų, kurie priklauso maždaug 300 tūkst. žmonių.
Turėdamas užduotį rinkti duomenis apie asmenis, kurie, kaip „žinoma ar įtariama, yra ar buvo užsiėmę tokia veikla, jai ruošėsi, teikė pagalbą teroristinei veiklai ar buvo su ja susiję“, TSC informaciją gauna iš Federalinio tyrimų biuro (FTB) žvalgybos skyriaus ir teikia ją daugiausia imigracijos tarnyboms.
Nuo 2003 metų šiuo sąrašu buvo pasinaudota 53 tūkst. kartų - siekiant atrinkti asmenis galimam suėmimui ar sutrukdyti jiems patekti į šalį, nurodė Vyriausybės atskaitomybės tarnyba, kuri yra Kongreso tiriamoji institucija.
Vis dėlto žymiai dažniau žmonės, kurių pavardės yra atsidūrusios minimame sąraše, yra atsargumo dėlei tiesiog apklausiami ir paleidžiami. Jie su ta pačia erzinančia procedūra susiduria kiekvieną kartą, kai nori patekti į Jungtines Valstijas.
Nepaisant atsargumo, klaidų nebuvo išvengta, sakoma pranešime, priduriant, kad daugeliui į šį sąrašą įtrauktų įtariamųjų, kurie imigracijos tarnybų sustabdomi jiems atvykus į JAV oro uostus, reikėtų pirmiausia neleisti sėsti į lėktuvus.
Tuo tarpu Amerikos pilietinių laisvių sąjunga (ACLU) šį sąrašą vadina „liūnu“, į kurį saugumo labui kaip į spąstus patenka nekalti žmonės, ir prašo JAV Kongreso įsikišti.
„Kokiu laipsniu saugesni tampame, kai vyriausybė tiek daug nekaltų žmonių paverčia įtariamaisiais?“ - savo pareiškime klausia ACLU teisės ekspertas Timothy Sparapani.
Kongreso nariai, rėmę rezoliucijos projektą, kuriuo Pirmojo pasaulinio karo metais vykdytas armėnų žudynes norima įvardyti genocidu, ketvirtadienį pasidavė Baltųjų rūmų spaudimui atidėti balsavimą dėl šios priemonės, pabloginusios santykius su Turkija.
Keturi įstatymų leidėjai kreipėsi į Atstovų Rūmų pirmininkę Nancy Pelosi (Nensi Pelosi) su raštišku prašymu „šiuo metu“ neįtraukti į dienotvarkę debatų dėl šios rezoliucijos.
Jie pridūrė, kad balsavimą dėl rezoliucijos, papiktinusios svarbią JAV karinę ir politinę sąjungininkę Turkiją, mėgins atgaivinti vėliau šiais metais ar 2008-aisiais.
Jerevanas, kurį remia daugelis Vakarų istorikų, laikosi pozicijos, kad maždaug 1,5 mln. armėnų žudynės Osmanų imperijoje Pirmojo pasaulinio karo metais yra vertintinos kaip genocidas.
Turkija savo ruožtu griežtai neigia buvus armėnų genocidą ir tvirtina, kad daug krikščionių armėnų ir musulmonų turkų žuvo per etninius susirėmimus, krėtusius žlungančią Osmanų imperiją per Pirmąjį pasaulinį karą.
Ankara perspėjo Vašingtoną dėl žalos dvišaliams santykiams ir bendradarbiavimui karinėje srityje, jei JAV Kongresas priimtų rezoliuciją dėl armėnų genocido.
JAV strategiškai priklauso nuo Turkijos Indžirliko aviacijos bazės. Pentagono duomenimis, maždaug 70 proc. Amerikos karinių krovinių, gabenamų į Iraką, siunčiami per šią bazę.
Rusijos prezidentas Vladimiras Putinas ketvirtadienį neigiamai įvertino naujas sankcijas Iranui ir sakė, kad tokiais veiksmais Iranas yra spiriamas prie sienos dėl jo branduolinės programos.
„Kodėl turėtume bloginti situaciją, spirti ją prie sienos, grasinti sankcijomis ar karo veiksmais?“ - lankydamasis Lisabonoje žurnalistams sakė V.Putinas.
Jis komentavo Vašingtono pareiškimą, kad JAV vienašališkai įveda naujas sankcijas Teheranui, kurį įtaria bandant pasigaminti atominę bombą. Iranas šiuos kaltinimus neigia ir sako, kad jo branduolinė programa yra taiki.
Rusija, kuri padeda Iranui statyti atominę elektrinę, parėmė du Jungtinių Tautų (JT) vidutinio sunkumo sankcijų paketus, kuriais buvo siekiama paskatinti Teheraną labiau bendradarbiauti su JT Tarptautine atominės energetikos agentūra (TATENA).
Tačiau Rusija sako, jog nerems jokių tolesnių sankcijų, jei TATENA nepasakys, kad Teheranas nebendradarbiauja, ar nenustatys, kad Irano programa turi ir karinių tikslų.
„Lakstyti kaip išprotėjusiam su skustuvu ir mosuoti juo į visas puses nėra geriausias būdas tokio pobūdžio problemoms spręsti“, - sakė jis per spaudos konferenciją su Portugalijos prezidentu Anibalu Cavaco Silva.
Praėjusią savaitę, dalyvaudamas Kaspijos jūros regiono šalių konferencijoje Teherane, V.Putinas susitiko su aukščiausiais Irano pareigūnais. Jis sakė, kad paragino juos gerbti savo įsipareigojimus pagal branduolinės ginkluotės neplatinimo sutartį.
„Esame kategoriškai prieš visų pagrindinių tarptautinės teisės normų dėl neplatinimo pažeidimus“, - sakė Rusijos prezidentas.
Amerikoje nušautas australas, kuris įtariamas padegęs miškus Kalifornijos valstijos pietuose, praneša laikraštis „The Sydney Morning Herald“ ir Rusijos tinklalapis „newsru.com“.
Penktą parą liepsnų niokojamoje teritorijoje gyvena dešimtys tūkstančių australų. Gaisras jau padarė milijardus dolerių nuostolių. Vien San Diego apygardoje žala viršijo milijardą dolerių. Liepsnos sunaikino 165 tūkstančius hektarų miško.
Į nelaimės vietą išskridęs JAV prezidentas George'as W.Bushas pareiškė, kad kovai su „siaubinga katastrofa“ bus skirta papildoma federalinė pagalba.
Atsirado nauja gaisro valstijos pietuose versija: jį galėjo sukelti „al Qaeda“ teroristai. Ši versija nuskambėjo rytinėje televizijos kanalo „Foxnews“ programoje, praneša „NEWSru Israel“.
Steve Doocy, remdamasis vienu iš miškų masyvus iš oro stebėjusių karininkų, pranešė, kad policija matė padegėją. Gali būti, jog būtent šio žmogaus veiksmai tapo tragedijos Pietų Kalifornijoje priežastimi.
Ketvirtadienį Federalinis tyrimų biuras (FTB) paskelbė, kad gaisrą Kalifornijoje galėjo sukelti padegėjas. Federalinė tarnyba pradėjo tyrimą ir už informaciją apie nusikaltėlį pažadėjo 50 tūkst. dol. premiją. FTB agentai kartu su teisėsaugininkais ir valstijos girininkais rado daiktinių įrodymų spėjamose padegimo vietose ir atliko seriją kratų. Negalutiniais duomenimis, buvo rasti du gaisro židiniai.
Didžiausias pasaulyje keleivinis lėktuvas „Airbus A380“ sėkmingai įvykdė savo pirmąjį septynias valandas trukusį komercinį skrydį ir nusileido Sidnėjuje, praneša BBC.
Prieš savaitę „Superjumbo“ pramintą galiūną įsigijo Singapūro oro linijos. Keleiviai bilietus pirmajam skrydžiui iš šios šalies pirko internetiniame aukcione, kuriame surinktos lėšos skirtos labdarai.
Dviaukščiame lėktuve telpa 850 žmonių, tačiau pirmajį skrydį ryžosi išbandyti vos kiek daugiau nei pusė - 450 keleivių.
Atitrūkdamas nuo žemės „Superjumbo“ užbaigė beveik keturis dešimtmečius trukusią „Boeing 747“, kaip didžiausio keleivinio lėktuvo, karaliavimo erą.
Vienas iš keleivių Laurence'as Wattsas skrydžio metu BBC sakė, kad naujasis lėktuvas - „fenomenalus“. „Erdvės jame daugiau nei gali įsivaizduoti. Šiuo metu galiu pažiūrėti pro langą man iš dešinės - matau sparną, kuris didesnis už visą įprastą lėktuvą“, - stebėjosi vyras.
Norintys patirti tokį džiaugsmą turėjo mokėti nuo 560 JAV dolerių iki 100380 JAV dolerių.
„Per savo gyvenimą nesu skridęs niekuo panašiu“, - džiūgavo australas Tony Elwoodas, su savo žmona Julie pasirinkęs kelionę privačia pirmąja klase.
Milžino sparnai užima plotą, prilygstantį kone futbolo aikštei, todėl Sidnėjaus oro uostas jam priimti turėjo išleisti milijonus dolerių.
Kitais metais Singapūro oro linijos pradės naudotis dar penkiais tokiais gigantais. Iš viso bendrovė yra užsakiusi devyniolika.
Visame pasaulyje iš „Airbus“ bendrovės yra užsakyta pagaminti 165 „A380“ tipo lėktuvus.
Buvusiam Filipinų prezidentui Josephui Estradai ketvirtadienį suteikta besąlygiška malonė, - tai įvyko vos po kelių savaičių, kai jis buvo nuteistas kalėti iki gyvos galvos dėl kaltinimų pavogus iš šalies iždo milijonus dolerių.
Pranešimai apie suteiktą malonę pasirodė praėjus kelioms dienoms nuo malonės prašymo, kurį J.Estrada, buvęs veiksmo filmų aktorius, pateikė savo įpėdinei, dabartinei prezidentei Gloriai Arroyo, nes, anot jo advokatų, toks yra „valstybinis interesas“.
G.Arroyo atstovas spaudai teigė, kad malonė buvo suteikta 70 metų J.Estradai sutikus nesiekti jokio renkamo posto. Šis sprendimas taip pat buvo priimtas pagal šalyje taikomą tradiciją - paleisti kalinius, kuriems sukako 70 metų.
Tačiau jis neužsiminė apie politinį J.Estrados šalininkų spaudimą jį paleisti, kuris kilo po to, kai buvęs prezidentas buvo nuteistas kalėti už stambaus masto korupciją.
J.Estrados žmona Luisa Ejercito nacionalinei televizijai sakė, kad vyras po suteiktos malonės jai paskambino ir pasakė: „Penktadienį būsiu namie pietums“. Ji teigė, kad dabar vyksta pasirengimas jo sugrįžimo vakarėliui.
J.Estradą, kuris anksčiau tvirtino atmetęs G.Arroyo pasiūlytą susitarimą, rugsėjo 12 dieną nuteisė specialus kovos su korupcija teismas. J.Estrada nuolat tvirtino, kad šešerius metus trukęs teismas buvo politiškai motyvuotas.
Teismas iš jo banko sąskaitų taip pat konfiskavo 87 mln. dolerių, kurie teismo metu buvo įšaldyti.
Ši byla pažymėjo aršų Filipinų politikos laikotarpį, kuris prasidėjo 2001 metais, kai buvęs veiksmo filmų didvyris buvo nuverstas valdžios ir dėl to kilo kruvini gatvių protestai.
Buvęs Gruzijos prezidentas Eduardas Ševardnadzė interviu laikraščiui „Nezavisimaja gazeta“ paragino tarptautinę bendriją boikotuoti olimpines žaidynes Sočyje 2014 metais, jeigu Rusija neišves savo taikdarių iš Abchazijos, pranešama tinklalapyje newsru.com.
Radijo stoties „Echo Moskvy“ laidoje buvęs prezidentas paaiškino, kad 2014 metų olimpiados negalima rengti Sočyje, nes miestas yra šalia Gruzijos ir Abchazijos konflikto zonos. Todėl grėsmė iškyla „šimtams tūkstančių žmonių“, pareiškė E.Ševardnadzė.
„Negalima pasitikėti valstybe, aneksuojančia kitos valstybės, gretimos valstybės dalį, ir rengti olimpiadą, juo labiau konflikto rajone, - sakė E.Ševardnadzė, komentuodamas savo interviu laikraščiui „Nezavisimaja gazeta“. - Aš rėmiausi tarptautine teise, JT įstatais, taigi ir teoriškai ir praktiškai aš teisus“.
Išeitis, buvusio prezidento nuomone, yra - Rusija „turi išspręsti problemą dėl Abchazijos“. „Geriausia išeitis - Rusijos kariuomenei pasitraukti iš Abchazijos. Pasitraukti iš Pietų Osetijos. Po to mes patys susitarsime su abchazais ir osetinais“, - pareiškė jis.
Interviu laikraščiui „Nezavisimaja gazeta“ E.Ševardnadzė pareiškė: „Jeigu Rusija nežengs realių žingsnių, kad būtų sureguliuoti konfliktai Abchazijoje ir Pietų Osetijoje, ji turi būti nubausta taip, kaip buvo nubausta 1980 metais Sovietų Sąjunga už kariuomenės įvedimą į Afganistaną“.
„Esu įsitikinęs, kad tik tokios rimtos priemonės gali pastūmėti Maskvą žengti žingsnius šia linkme“, - pabrėžė jis.
Paprašytas paaiškinti, apie kokius „realius Maskvos žingsnius“ kalba buvęs Gruzijos prezidentas, E.Ševardnadzė sakė: „Kad ir ką kas kalbėtų, bet šių problemų (konfliktų Gruzijoje) sprendimas priklauso būtent nuo Rusijos pozicijos. Raktai, kaip sakoma, buvo ir tebėra Maskvoje, o ne Vakaruose. Maskva dar turi laiko ir galimybių nepalikti grėsmėje taip sunkiai gautos teisės surengti olimpiadą Sočyje. Tačiau ta Rusijos vadovybė jau artimiausiais metais turi paskelbti, kad išveda savo kariuomenę iš Abchazijos“.
Jis pareiškė nuomonę, kad Abchazijoje yra ne taikdariai - ten yra Rusijos armija, kurią reikia iš ten išvesti.
E.Ševardnadzė pranešė, kad pirmą kartą iškėlė klausimą boikotuoti žaidynes Sočyje prieš 10 dienų Berlyne vykusiame susitikime su buvusiu Vokietijos užsienio reikalų ministru Hansu Dietrichu Genscheriu.“Į šį siūlymą, kiek žinau, jau sureaguota. Vakarų spaudoje jau pasirodė publikacijų dėl mano pareiškimų“, - pabrėžė buvęs Gruzijos lyderis.
E.Ševardnadzė pažymėjo, jog „nė kiek nekritikavo Rusijos prezidento V.Putino“. „Priešingai, aš pagyriau V.Putiną už suteiktą galimybę Gruzijos pabėgėliams sugrįžti į Abchazijos Galio rajoną. Drauge pažymėjau, kad tai tik pirmasis žingsnis, teisingo Abchazijos problemos sprendimo pradžia“, - sakė jis.
Šiame pokalbyje dalyvavo ir Rusijos ambasadorius Vokietijoje, kurį buvęs Gruzijos lyderis paprašė perduoti tai, ką jis pasakė, Rusijos prezidentui. Tačiau ambasadorius, pasak E.Ševardnadzės, įsižeidė ir, nesulaukęs pokalbio pabaigos, išėjo.
Europos Parlamentas ketvirtadienį savo kasmetinę A.Sacharovo premiją skyrė Sudano žmogaus teisių advokatui Salehui Mahmudui Osmanui, kuris atstovavo Sudano pilietinio karo aukoms ir žmogaus teisių pažeidimams.
S.M.Osmanas, kuris bendradarbiauja su Sudano organizacija prieš smurtą, nukentėjusiems Sudane žmonėms oficialiai atstovavo 20 metų. Jis taip pat yra Sudano parlamento narys.
„Skirdamas šį apdovanojimą, parlamentas nori pagerbti šio drąsaus vyro darbą“, - sakė parlamento pirmininkas Hansas-Gertas Poetteringas, pridūręs, kad sprendimas dėl S.M.Osmano buvo priimtas vienbalsiai.
A.Sacharovo premija, kuri buvo įsteigta 1988 metais buvusios Sovietų Sąjungos disidento Andriejaus Sacharovo garbei, skiriama asmenims ar organizacijoms, kurios „svariai prisideda prie kovos už žmogaus teises ar demokratiją“.
50 tūkst. eurų premija anksčiau buvo apdovanoti buvęs Pietų Afrikos Respublikos prezidentas Nelsonas Mandela, buvęs Jungtinių Tautų generalinis sekretorius Kofi Annanas ir Mianmaro opozicijos lyderė Aung San Suu Kyi.
Šios premijos laimėtoją renka Europos Parlamento pirmininkas ir parlamento politinių grupių vadovai.
Šiais metais į šią premiją taip pat pretendavo nužudyta Rusijos žurnalistė Ana Politkovskaja ir Kinijos disidentų pora Hu Jia bei Zeng Jinyan, kuriuos Kinijos policija areštavo balandžio mėnesį.
Tankus ir artileriją dislokuojančios Turkijos pajėgos atrėmė iki 40 kurdų kovotojų ataką prieš vieną karinį postą netoli sienos su Iraku, ketvirtadienį pranešė pareigūnai.
Puolimas, vėlai trečiadienį surengtas kalnuotoje Hakario provincijoje, buvo nukreiptas prieš turkų žandarus, arba sukarintos policijos narius, teigė pareigūnai.
Po įnirtingų susirėmimų kovotojai atsitraukė atgal į Šiaurės Iraką, pasiimdami su savimi nežinomą skaičių žuvusiųjų ir sužeistųjų, pažymėjo pareigūnai.
Šis incidentas įvyko tuo metu, kai Turkija toliau dislokuoja savo pajėgas palei sieną su Iraku, planuodama galimą įsiveržimą į Šiaurės Iraką, kur kurdų kovotojai yra įkūrę savo stovyklas.
Anksti ketvirtadienį liudininkai matė, kaip iš Dijarbakyro - didžiausio kurdų gyvenamo pietrytinio Turkijos regiono miesto - oro uosto pakilo naikintuvai F-16, bet kur jie pasuko, neaišku.
Pentagonas nusiuntė paklausimą į JAV Kongresą, prašydamas skirti beveik 88 mln. dolerių naujoms eksperimentinėms didesnio galingumo bomboms, skirtoms giliai po žeme esantiems taikiniams naikinti ir joms gabenti pritaikytiems bombonešiams „B-2" „Stealth"sukurti.
Nenurodytas JAV oro pajėgų atstovas patikslino, kad turimos omenyje nutaikomos per palydovus 13,6 tonų bombos požeminiams bunkeriams naikinti.
„ekspertai mano, kad galima šio naujo ginklo paskirtis - smūgiai požeminiams branduoliniams Irano objektams", - sakė jis.
Jų nuomonei, be kita ko, pritaria kongresmenas demokratas iš Virdžinijos Jimas Moranas (Džimas Moranas).
„Man pirmiausiai atėjo į galvą mintis, kad tikriausiai turimi omenyje greičiausiai taikiniai Irane, o ne Irake ar Afganistane", - sakė jis.
JAV karų Irake ir Afganistane kaina, įskaitant skolų tvarkymą, iki 2017 metų gali pasiekti 2,4 trilijono dolerių (5,8 trilijono litų), trečiadienį paskelbė tyrimą atlikusi Kongreso biudžeto įstaiga (CBO), kurios išvados vėl pakurstė politinę nesantaiką.
Šios federalinės agentūros ataskaita aistras pakurstė dvi dienos po to, kai prezidentas George'as W.Bushas papiktino demokratus paprašydamas dar beveik 200 mlrd. dolerių (484 mlrd. litų) karams finansuoti.
Baltieji rūmai CBO apskaičiuotą sumą pavadino spėlionėmis, bet sutiko, kad tiksliai nežino, kiek karas kainuos.
Pirmą kartą CBO atsižvelgė ir į tai, kad labai brangiai atsieina vyriausybės skolinimasis karams finansuoti.
CBO direktorius Peteris Orszagas sakė, kad „galutinis" išlaidų karui dydis bus 2,4 trilijono dolerių, jei kariniai veiksmai bus intensyviausi ir jei būsimų išlaidų nesumažins didesni mokesčiai ar mažesnis išlaidavimas.
„Tai didžiausias skaičius mūsų parodymuose; nežinau, ar tai blogiausias scenarijus", - sakė jis Atstovų Rūmų Biudžeto komitete.
Tačiau Baltųjų rūmų spaudos sekretorė Dana Perino CBO skaičius pavadino „spėlionių krūva".
„Tai hipotetiška, sukurta remiantis klausimais, kuriuos Kongreso demokratai, nenorintys, kad dalyvautume kare, paprašė Kongreso biudžeto įstaigos pateikti", - sakė ji.
„Nežinome, kiek karas kainuos ateityje negalima to numatyti tolimai ateičiai", - pridūrė sekretorė.
Apskaičiavimai buvo pagrįsti apytikrėmis išlaidomis iki 2007 metų karinėms ir diplomatinėms operacijoms Irake bei Afganistane ir kitomis karo su terorizmu išlaidomis.
Į jas buvo įskaičiuotos ir susijusios išlaidos medicininei priežiūrai, invalidumo kompensacijoms, karo dalyvių pašalpoms ir pagalbai telkiant užsienio ginkluotąsias pajėgas Irake ir Afganistane.
Ataskaitoje nurodoma, kad palūkanų už 2001-2007 metais pasiskolintus pinigus karui su terorizmu suma iki 2017-ųjų padidės iki 415 mlrd. dolerių.
Karo išlaidos padidėtų dar 290 mlrd. dolerių, jei būtų atsižvelgta į didesnius išlaidų nuo dabar iki 2017-ųjų apskaičiavimus.
Pasak CBO, iki šiol Kongresas skyrė 602 mlrd. dolerių karinėms operacijoms Irake ir Afganistane, kurių 70 proc. buvo panaudoti Irake.
Įstatymų leidėjai taip pat skyrė 39 mlrd. dolerių „karo su teroru" diplomatinėms operacijoms ir užsienio pagalbai.
Rusijos prezidentas Vladimiras Putinas paskyrė šalies nuolatiniu atstovo NATO nacionalizmo apologetą, priešiškai nusiteikusį Vakarams metų Dmitrijų Rogoziną, pranešė agentūrai „Reuters“ informuotas šaltinis.
„Atitinkamą įsaką V.Putinas pasirašė vakar (antradienį)“, - pranešė trečiadienį jis.
43-ejų D.Rogozinas vadovavo partija „Tėvynė“, kuri per 2003 metų parlamento rinkimus netikėtai pasiekė aukštų rezultatų po agitavimo kovoti su nelegaliais imigrantais.
Politikas, kurį laiką vadovavęs Dūmoje Tarptautinių reikalų komitetui, ragino Rusiją didinti karines išlaidas, įžvelgdamas, kad Šiaurės Atlanto aljansas kelia grėsmę.
Kremliaus atstovas atsisakė komentuoti šį pranešimą apie paskyrimą.
Pats D.Rogozinas atsakė į „Reuters“ klausimą apie paskyrimą, kad neturi oficialios informacijos.
„Man kol kas sunku tai komentuoti, nes dėl to nėra oficialios informacijos. Kaip galiu komentuoti įsaką, apie kurį nieko nežinau“, - sakė D.Rogozinas.
Dabar Rusijos nuolatinis atstovas Šiaurės Atlanto aljanse yra 57-erių metų Konstantinas Tockis.
Rusijos naujienų agentūros 2004 metais citavo D.Rogozino teiginį, kad NATO yra JAV įrankis „gana agresyviai“ politikai vykdyti.
D.Rogozinas įtaria, kad NATO siekį plėstis į Rytus padiktavo ketinimas sumažinti Maskvos įtaką regione.
2006 metais D.Rogozinas pasitraukė iš aukščiausių partijos postų, nes, kaip aiškino „Tėvynės“ aktyvistai, Kremlius ėmė spausti politiką, baigusi Maskvos valstybinio universiteto žurnalistikos fakultetą, pavydėdamas jam didėjančio populiarumo.
Ketvirtojo šaukimo Dūmos deputatas D.Rogozinas, vadovavęs nacionalpatriotiniam „Rusijos bendrijų kongresui“ buvo vienas partijos „Didžioji Rusija“ steigėjų, bet ji taip ir nebuvo užregistruota.
Meksikos įlankoje dėl stipraus vėjo susidūrus dviem naftos gavybos platformoms, žuvo 18 žmonių, o dėl nutekėjusių gamtinių dujų teko evakuoti visus tame rajone dirbusius žmones, trečiadienį pranešė Meksikos valstybinė naftos kompanija „Pemex“.
„Petroleos Mexicanos“ („Pemex“) pranešime sakoma, kad žmonės žuvo ant platformos „Usumacinta“ ir kad 58 iš 81 kompanijos darbuotojo buvo išgelbėti, įskaitant penkis jūrininkus, dalyvavusius gelbėjimo operacijoje.
Aštuoni Meksikos karinio jūrų laivyno sraigtasparniai ir keturi laivai ieško kitų žmonių.
Avarija įvyko vėlai antradienį, pučiant stipriam vėjui ir esant stipriam bangavimui. Į incidento vietą išvyko specialios grupės, kurios turi sustabdyti dujų veržimąsi ir surinkti išsiliejusią naftą, jei tokios yra.
JAV prezidentas George'as W.Bushas trečiadienį paragino pasaulį išvesti Kubą iš jos „atogrąžų gulago“ ir nukreipti ją demokratijos link, o Havana šiuos jo komentarus pavadino smurto kurstymu.
Pirmą kartą nuo 2003-iųjų sakydamas kalbą vien apie Kubą, G.W.Bushas taip pat sakė, kad įsteigs „laisvės fondą“ demokratinėms reformoms Kuboje remti. JAV prezidentas kalbėjo pasinaudodamas tuo, kad sergančio Kubos lyderio Fidelio Castro valdžia silpsta.
Tačiau G.W.Bushas, kuris savo kalbą pasakė JAV valstybės departamente, kategoriškai paneigė galimybę panaikinti ne vieną dešimtmetį šiai komunistinei salai taikomas JAV sankcijas.
„Viva Cuba libre (Tegyvuoja laisva Kuba)“, - sakė Amerikos prezidentas.
Kuba nedelsdama atskirto - jos užsienio reikalų ministras Felipe Perezas Roque apkaltino G.W.Bushą raginant imtis „smurto, raginant panaudoti jėgą revoliucijai nuversti ir jo idėjoms primesti“.
Įtakingas Amerikos kubiečių nacionalinis fondas (CANF) sveikino G.W.Busho raginimą dėl demokratinių reformų, bet sakė, kad jo administracijai trūksta aiškios strategijos pokyčiams Kuboje išprovokuoti. Fondas paragino tiesiogiai ir realiai padėti Kubos demokratinei opozicijai.
G.W.Bushas paragino tarptautinę bendriją investuoti ekonominį ir politinį kapitalą į Kubos judėjimus už demokratiją ir kritikavo šalis, kurios palaiko verslo ryšius su Havana ir kurios, pasak jo, krauna turtus brutaliam elitui, tvirtai suėmusiam į savo rankas visą valdžią.
„Tas socialistų rojus yra atogrąžų gulagas“, - sakė prezidentas, šalia kurio ant pakylos stovėjo kalinamų F.Castro režimo oponentų giminaičiai. Gulaguose buvusioje Sovietų Sąjungoje buvo kalinami politiniai disidentai.
81 metų F.Castro vis dar yra nusišalinęs nuo valdžios, kurią 2006-ųjų liepą, kai jam buvo atlikta žarnyno operacija, laikinai perleido savo broliui Rauliui Castro. 76 metų R.Castro valdo kaip laikinasis Kubos prezidentas, kol jo brolis pasveiks.
G.W.Bushas kategoriškai atmetė dažnai pasigirstančius raginimus, taip pat ir Jungtinėse Tautose, panaikinti beveik pusę amžiaus taikomas JAV ekonomines sankcijas, įvestas po 1959 metų Kubos revoliucijos.
„Kol šis režimas turės ... monopolį politiniame ir ekonominiame Kubos žmonių gyvenime, Jungtinės Valstijos taikys embargą“, - sakė jis. Šie jo žodžiai buvo palydėti plojimais.
Tačiau G.W.Bushas paskelbė, kad JAV valstybės sekretorė Condoleezza Rice ir prekybos sekretorius Carlosas Gutierrezas, kuris yra gimęs Kuboje, sieks įnašų į milijardo dolerių „laisvės fondą“, susietą su būsimomis demokratinėmis reformomis Havanoje.
„Atėjo laikas stoti su Kubos liaudimi, stojančia už savo laisvę. Laikas pasauliui atidėti į šalį savo nesutarimus ir pasirengti kubiečių perėjimui prie būsimos laisvės, pažangos ir perspektyvos“, - sakė jis.
Airijos referendumas, kuriame turi būti patvirtinta ES reformos sutartis, greičiausiai vyks 2008 metų viduryje, trečiadienį sakė ministras pirmininkas Bertie's Ahernas parlamentui.
Airijos konstitucija įpareigoja surengti referendumą dėl pokyčių, kurie gali turėti įtakos šalies valdymo būdui.
Tikimasi, kad Airija bus vienintelė šalis, kuri rengs visuotinį plebiscitą dėl konstitucinės sutarties, kurios tekstui buvo pritarta ES viršūnių susitikime praėjusią savaitę Portugalijoje.
B.Ahernas sakęs pagrindinės opozicinės „Fine Gael“ partijos vadovui Enda Kenny, kad partijoms referendumo kampanijoje reikia bendradarbiauti.
„Tai yra būtina ir aš tarsiuosi su jumis dėl referendumo laiko pasirinkimo. Jaučiu, kad vasara tikriausiai yra geriausias laikas (balsavimui), tačiau yra daugybė klausimų, kuriuos reikia apgalvoti per likusį iki Kalėdų laiką“, - kalbėjo Airijos ministras pirmininkas.
Prieš plebiscitą dėl Airijos konstitucijos keitimo, parlamentas turi priimti įstatymą, kad būtų galima tai padaryti.
Turi būti taip pat įsteigta referendumo komisija, kuriai reikės išaiškinti piliečiams sutarties klausimus.
Turkijos karo lėktuvai trečiadienį bombardavo kurdų sukilėlių pozicijas Turkijos teritorijoje netoli Irako sienos, kai vyriausybės ir armijos vadovai susitiko apsvarstyti, ar tikslinga būtų pradėti karinę operaciją kertant sieną.
Naikintuvai atakavo ir sunaikino kelias Kurdistano darbo partijos (KDP) pozicijas kalnuose Turkijos teritorijoje - Širnako, Hakiario, Siirto ir Vano iluose (provincijose) prie Irako ir Irano sienos, pranešė Anatolijos naujienų agentūra.
Kovos sraigtasparniai irgi dalyvavo reiduose, surengtose po KDP kovotojų sekmadienį buvusio išpuolio pasaloje prie Irako sienos, kur žuvo 12 turkų karių. KDP sukilėliai pranešė per susidūrimą sučiupę aštuonis turkų karius.
Kita operacija prieš kurdų sukilėlius, remiama aviacijos, vyko rytiniame Tundželio ile, pranešė „Anatolia“, pridurdama, kad Kurdistano darbo partijos kovotojai įtariami susprogdinę iš tolo valdomas minas, kai kareiviai ieškojo minų kaimo vietovėje.
Kariškiai pranešė, kad 34 kurdų kovotojai buvo nukauti per reidus, surengtus po sekmadienio atakos, kuri vertė Ankarą planuoti karinį įsiveržimą į šiaurės Iraką, kur bazes turi įsirengę kurdų sukilėliai.
Nacionalinė saugumo taryba susirinko tuo metu, kai tarptautinė bendruomenė paragino susilaikyti nuo karinių akcijų, o Bagdadas nurodė, jog galėtų kai kuriuos sukilėlius išduoti Turkijai, kad būtų išvengta turkų karinių pajėgų smūgių.
Prezidentas Abdullah Gulis vadovavo Nacionalinės saugumo tarybai - armijos vadų ir aukštesnių ministrų susitikimui, kur buvo aptariamos priemonės, kaip susidoroti su Kurdistano darbininkų partija, kuri nuo 1984 metų siekia savivaldos pietryčių Turkijoje.
Trečiadienį Estijos deputatė Katrin Saks kritikavo Europos Parlamentą (EP), pareiškusi, kad jis iki Europos Sąjungos (ES) ir Rusijos aukščiausio lygio susitikimo nenori priimti deklaracijos, smerkiančios padėtį šioje šalyje.
„Susidaro įspūdis, kad baimė, kuri vis labiau paralyžiuoja Rusijos Federacijos gyventojus, pradeda veikti ir Europos įstatymų leidžiamosios institucijos deputatus, sakė EP nariams Estijos atstovė.
Pasak jos, turima informacijos, kad ES pirmininkaujančiai Portugalijai pasiūlius buvo pasiektas neoficialus susitarimas su EP partijų vadovais kol kas nepriimti rezoliucijos dėl Rusijos.
Vengdami įtampos ES ir Rusijos susitikimo išvakarėse, EP deputatai antradienį balsavo už tai, kad būtų atidėtas griežtos deklaracijos Rusijos atžvilgiu priėmimas, pažymėjo K.Saks pranešime BNS.
„Šis pavyzdys aiškiai liudija, kad Europos bendravimo su Rusija problemos slypi ne smulkiose detalėse, bet mumyse“, - pareiškė Estijos atstovė.
Parlamento posėdyje ji klausė Portugalijos, kaip ES pirmininkės, kodėl Rusijai dažnai daroma išimčių.
Dauguma pasaulio gyventojų norėtų, kad Iranas ir Jungtinės Valstijos turėtų mažiau galios, parodė trečiadienį paskelbtos apklausos rezultatai.
Tyrimas, kurio metu buvo apklausti 57 tūkst. žmonių iš 52 valstybių, parodė, kad 39 proc. respondentų norėtų, jog Irano įtaka susilpnėtų. 37 proc. taip pat norėjo, kad mažiau galios turėtų ir Jungtinės Valstijos.
Tik 14 proc. apklaustųjų norėjo, kad Iranas turėtų daugiau įtakos. Tuo tarpu 26 proc. manė, kad pasaulyje būtų geriau gyventi, jeigu išaugtų JAV įtaka.
Apklausa, kurią užsakė Europos vadovų taryba ryšiams su užsieniu (ECFR) - naujas tyrimų centras Europos Sąjungos reikalams - nustatė, jog daugiau žmonių norėtų, kad Rusija ir Kinija būtų silpnesnės, o ne padidintų įtaką.
35 proc. norėjo, kad ateityje sustiprėtų Europos Sąjunga įtaka, o 20 proc. laikėsi priešingos pozicijos.
"Tuos skliautus ir šiandien atpažįstu", - "šventa" vaikystės prisiminimų vieta pasidžiaugė moteris. Ji pamena ir gražų koklinį pečių, puoštą vaikiškomis galvutėmis. Tų marmurinių galvyčių buvę primontuota ir skliautuotame rūsyje. Įėjimas į jį buvo toje vietoje, kur dabar lankytojai varsto duris į užeigą.
Pasak V. Jankūnaitės, pokarinis Jono g. 3 namas arkinio praėjimo šaligatviu neturėjo. Jis buvo iškirstas 1971 m. restauruojant namą. Tai leido praplatinti Tiltų gatvę, kuri ties ta vieta buvo kur kas siauresnė. Pirmajame aukšte iš gatvės pusės buvo įrengta gėlių parduotuvė.
Šviesaus atminimo Alfonso Žalio iniciatyva restauruojant senuosius Klaipėdos namus, jų gyventojai paprastai turėjo galimybes rinktis: keltis į naujus rajonus ar į kupinus blakių vadinamus rezervinius fondus, kurių būstuose gyventi trejus - ketverius metus ir po remonto grįžti į savo įgyventus butus.
Jankūnai tokios galimybės neturėjo, nes po restauravimo jų bute buvo numatyta įrengti alinę, kuri, beje, kažkodėl neprigijo. Tad šeima išsikėlė į naują butą Debreceno gatvėje.
V. Jankūnaitės pasiteiravus, kas galėjo būti veikiama jų bute iki karo, ji sakė žinanti, jog čia buvusi švedų siuvykla. Tačiau, vartant paveldosaugininkų surinktą medžiagą, tokių žinių neaptikta.
Koncentracijos stovykloje baigta "akademija"
Valerijos tėtis Juozapas Jankūnas pokarinėje Klaipėdoje buvo vienintelis žmogus, išmanęs vokišką santechniką. Kur šiaulietis ją buvo išstudijavęs? Ogi koncentracijos stovykloje Vokietijoje.
"Tėtis "įsipynė" į Plechavičiaus armiją. Kai užėjo vokiečiai, visą plechavičiukų būrį areštavo ir išvežė darbams į Vokietiją. Iš jos tėvas baigiantis karui, leisgyvis, grįžo į Šiaulius", - sakė Valerija.
Šiauliuose jis ir susipažino su Valerijos mama. Kadangi ji iki karo buvo gyvenusi Giruliuose, tai savo sužadėtinį ir suagitavo įsikurti važiuoti į Klaipėdą. Joje bemat Juozapas tapo žmogumi savo vietoje - koncentracijos stovykloje baigta santechnikos "mokslų akademija" čia labai pravertė.
"Gyvenome tarsi medikų šeima: bet kuriuo paros metu tėvuką galėjo versti iš lovos, kviesdami ką suremontuoti", - juokavo auksarankio duktė.
Žaidimai griuvėsiuose
J. Jankūnas buvo labai darbštus žmogus. Daugelis klaipėdiečių įvairiais būdais stengdavosi išvengti prievolės valyti griuvėsius, o jis iš griuvėsių valymo pasidarydavo sau džiaugsmą - grįždavo pavargęs, bet švytintis, ir atraportuodavo šeimynai - tiek ir ten nuvalė.
"Dabar jau ten galės mašinos pravažiuoti, džiūgaudavo jis", - vaikystės prisiminimus klostė Valerija.
O jai, sesei Irenai ir dviem broliams - Feliksui bei Juozui - griuvėsiai, kaip ir daugeliui kitų pokarinės Klaipėdos vaikų, buvo žaidimų "poligonai". Griuvėsiuose "namus" žaisdavo mergaitės, įrengdamos tarp luitų miegamuosius savo lėlėms, "salonus", kuriuose, susėdusios ant plytų ar akmenų, mėgdžiodavo poniutes, matytas trofėjiniuose filmuose.
Berniukai duodavosi po griuvėsius, ūbaudami balsais, nusikopijuotais iš trofėjinio filmo "Tarzanas". Iš tiesų - geriau ūbauti ir šokinėti griuvėsių luitais nei ieškoti šaudmenų ir sprogmenų. Tų paieškų pavyzdžius matydavome 4-ojoje vidurinėje mokykloje: raišas gražuolis Pačerinskas, nuo suveikusių sprogmenų nukentėjęs Veselis, kiti moksleiviai berniukai. Visa Klaipėda raudojo, kai nuo sprogmenų žuvo arti dešimties paauglių.
Po karo praėjo daugiau kaip 60 metų, o, žiūrėk, statybininkai vis dar atkapsto sprogmenų ir bombų.
Prieš trejetą metų pradėti naujo Klaipėdos miesto plėtros strateginio plano rengimo darbai jau pasiekė finišo tiesiąją.
Netrukus šis didžiulės apimties dokumentas, numatantis pagrindines miesto plėtros kryptis iki 2016 metų, bus pateiktas miestiečių teismui.
Pirmasis ilgalaikis Savivaldybės plėtros planavimo dokumentas buvo patvirtintas dar 2001-ųjų balandį. Dešimtmečio darbų planą Klaipėdos miesto taryba patvirtino pirmoji Lietuvoje. Jau tada buvo akcentuota, kad šis planas kas 3-5 metus bus peržiūrimas, neatmesta ir prioritetų kaitos galimybė.
Pasak mero pavaduotojos Juditos Simonavičiūtės, planą peržiūrėti nutarta dėl kelių priežasčių. Nuo 2003 metų kasmet rengiamų plano įgyvendinimo ataskaitų išvadose fiksuojama, kad nemažai plano sudėtinių dalių pakitus aplinkybėms prarado aktualumą, pasikeitė kai kurių veiksmų įgyvendinimo terminai ir vykdytojai, smarkiai pakito Klaipėdos miesto bei regiono ekonominė ir socialinė situacija, atsirado naujų galimybių įgyvendinti įvairių sričių plėtros projektus, pasinaudojant Europos Sąjungos ir kitų fondų bei programų finansine parama.
Be to, 2001 metais patvirtintas planas neapėmė visų miesto gyvenimo sričių - dokumente nebuvo tikslų, uždavinių ir veiksmų, susijusių su sveikatos apsaugos, socialinių paslaugų, sporto, nusikalstamumo prevencijos, Savivaldybės viešojo administravimo tobulinimo ir kitomis sritimis.
Visas šias spragas kaip tik ir užpildys naujasis dokumentas.
Pasak J. Simonavičiūtės, džiugu yra tai, kad naujajame plane rikiuojami ne tik būtiniausi darbai, bet kalbama apie gyvenimo kokybę, apie tai, kad reikia dažyti namų fasadus, puošti balkonus gėlėmis ir pan. "Vadinasi, norime, kad mūsų aplinka būtų kitokia, gražesnė, kad nebebūtų toleruojama netvarka", - sakė vicemerė.
Dar viena naujovė, pasak J. Simonavičiūtės, yra tai, jog Klaipėda vadinama nebe uostamiesčiu, o jūriniu miestu. Vicemerės įsitikinimu, sąvoka "uostamiestis" labiau susijusi su pramone, tuo tarpu jūrinis miestas traktuojamas kiek kitaip.
"Niekas nėra prieš uostą. Klaipėdiečiai yra už tai, kad uostas būtų, bet jis turi būti subalansuotas su aplinka, vystomas taip, kad netrukdytų žmonėms", - sakė ji.
Kada naujasis strateginės plėtros planas bus patvirtintas, neprognozuojama. Dokumentą ketinama pristatyti miesto visuomenei, jį svarstys visi komitetai ir tik po to, apibendrinus visas pastabas ir pasiūlymus, jis bus teikiamas miesto Tarybai tvirtinti. J. Simonavičiūtės nuomone, visoms šioms procedūroms prireiks 3-4 mėnesių.
Problemos sprendžiamos
"Vakarų ekspresas" jau rašė, kad gegužės 14 dieną Klaipėdoje vyks išvažiuojamasis Vyriausybės posėdis. Klaipėdos savivaldybė yra pateikusi sąrašą temų, kurios, miesto vadovų nuomone, šiame posėdyje turėtų būtų aptartos.
Pasak uostamiesčio mero Rimanto Taraškevičiaus, kai kurių minėtame sąraše įvardytų problemų sprendimas jau pajudėjo. Nemažai pavyko nuveikti vizito į Vilnių metu.
"Prieš savaitę kalbėjome, kad šiauriniam išvažiavimo keliui iš jūrų uosto užbaigti trūksta apie 8 mln. litų. Apsilankymo Transporto investicijų direkcijoje buvau patikintas, kad bent 5 mln. litų šiam reikalui Klaipėda tikrai gaus. Surasti dar 3 mln. litų bus kur kas lengviau", - pasakojo R. Taraškevičius.
Su Valstybės turto fondo atstovais buvo aptartas ir pastato Vytauto gatvėje 13 reikalai: "Atrodo, kad ši problema artimiausiu metu taip pat bus išspręsta ir mes mainais už pastatą Vilties gatvėje 2 pagaliau gausime labai reikalingas patalpas Savivaldybės pašonėje."
Pasak R. Taraškevičiaus, susitikimo su Vyriausybės nariais metu ketinama aptarti ir universalios arenos statybos problemas, galimybę suteikti jai nacionalinės svarbos objekto statusą. Taip pat ketinama paliesti ir mažųjų laivelių bei jachtų uosto statybos klausimą.
"Problema ta, kad kol buvo rengiami dokumentai, kol buvo parinktas rangovas, projektas smarkiai pabrango. Jam įgyvendinti šiandien papildomai reikia apie 11 mln. litų", - sakė R. Taraškevičius.
Visi savo profesiją gerbiantys žurnalistai gegužės 7 dieną pažymi Spaudos atgavimo, kalbos ir knygos dieną. Klaipėdiečiai žiniasklaidininkai šią dieną švenčia ypatingai - draugėn suėję spaudos, radijo ir televizijos darbuotojai išrenka ir apdovanoja labiausiai nusipelniusius kolegas specialiais prizais - "Ženiomis".
"Ženia" - žurnalisto entuziasto nepriklausomo informatoriaus apdovanojimas. Tai šmaikštus renginys, kurį prieš septynerius metus inicijavo ir kasmet veda "Lalunos" žinių reporteris Žydrūnas Naujokas.
Per "Ženias" paskelbiami metų atradimai ir praradimai, pastebimi aukščiausi žurnalistinės karjeros skrydžiai ir "praskridimai". Labiausiai visų uostamiesčio žiniasklaidininkų yra trokštama "Metų knyslio" "Ženia", teikiama didžiausią rezonansą sukėlusio žurnalistinio tyrimo autoriui. Fotoreporteriai ir vaizdo operatoriai varžosi dėl "Metų akies" titulo.
Džiazo klube "Kurpiai" vykę "Ženių" apdovanojimai išsiskyrė nauja nominacija - "Metų iššūkiu". Ją be konkurencijos laimėjo dienraščio "Vakarų ekspresas" žurnalistė Natalija Mogučaja, išdrįsusi dalyvauti lieknėjimo eksperimente pagal gydytojo Levo Chazano dietos metodiką ir "parodyti visuomenei, koks iš tiesų yra žurnalisto svoris".
"Ženia" apdovanota ir dar viena mūsų dienraščio žurnalistė Gražina Juodytė. Uostamiesčio žiniasklaidininkai Gražiną titulavo "Metų atradimu" už netikėtą talento proveržį skaičiuojant pensininkų, studentų ir Seimo narių išlaidas.
Labiausiai apgailėtas ir "Metų praradimo" nominacijoje apdovanotas buvo į Vilnių išvykęs buvęs kito uostamiesčio dienraščio žurnalistas Romualdas Pauliukevičius, dabar dirbantis Lietuvos žurnalistų sąjungos interneto portalo redaktoriumi.
"Metų skrydžio" nominacijos nugalėtoju tapo į žurnalistų gretas sugrįžęs buvęs Neringos savivaldybės "trubadūras" (atstovas spaudai - Aut. past.) Mindaugas Milinis.
"Metų praskridimo" nominacijos nugalėtoju žurnalistai išrinko buvusį kolegą, keletą metų "Vakarų ekspreso" reporteriu ir apžvalgininku dirbusį Artūrą Šulcą - už tai, kad "sklęsdamas virš mero posto buvo numuštas Pakso kamikadzių".
Beje, diplomą, liudijantį "Metų praskridimą" (tik šios nominacijos nugalėtojas negauna "Ženios" statulėlės - Vytauto Karčiausko sukurtos bronzos ir stiklo kompozicijos. - Aut. past.) A. Šulcui pasižadėjo perduoti vakarėlyje dalyvavęs Klaipėdos meras Rimantas Taraškevičius.
Už "Ženių" nugalėtojus žurnalistai balsavo tradiciškai - stodami į eilutę už nominantų, kuriuos prieš renginį išrenka pati žiniasklaidos bendruomenė.
Didžiausia kova užvirė dėl "Metų knyslio" apdovanojimo. Iš šešių nominantų du - dienraščio "Vakarų ekspresas" žurnalistė Natalija Mogučaja ir dienraščio "Klaipėda" žurnalistas Česlovas Kavarza - surinko vienodai balsų. Po antrojo balsavimo "Knysliu" paskelbtas Č. Kavarza, "išknisęs", kas kaišioja pagalius į Klaipėdos dviratininkų ratus.
"Metų akies" nominantai rinko balsuodami už pristatytas fotografijas bei vaizdo reportažus. Šiais metais "Ženią" gavo Pirmojo Baltijos televizijos kanalo korespondentas Klaipėdos krašte Michailas Andrianovas. Jo sumontuotas šmaikštus filmukas apie žurnalistų darbo ypatumus tapo vakarėlio staigmena ir sulaukė didžiausio kolegų palaikymo.
"Ženių" vakarėlyje savo apdovanojimą - įspūdingą stiklo statulėlę - pristatė žurnalistų marinistų klubas "Marinus". Šis apdovanojimas šiemet atiteko buvusiam "Vakarų ekspreso" vyr. redaktoriaus pavaduotojui Kęstučiui Oginskui - už pastangas atverti vandens kelius iš Lietuvos į Kaliningrado sritį.
Uostamiesčio plunksnos ir eterio brolius su Spaudos atgavimo, kalbos ir knygos diena pasveikino ir Lietuvos žurnalistų sąjungos pirmininko pavaduotojas Audrys Antanaitis.
"Keisti, įstabūs jūs žmonės. Vien todėl, kad esate ištikimi žurnalistikai ir iki šiol nepabėgote į reklamos, viešųjų ryšių agentūras. Žurnalistas šiandien - toks pats keistuolis, kaip XIX amžiuje buvo poetas", - kalbėjo svečias, perduodamas šampaną "Ženių" nugalėtojams ir visiems švenčiantiesiems.
Kelių sekmadieniais minimų švenčių žadama nebekompensuoti papildomomis poilsio dienomis.
Jeigu tautos išrinktieji pritars tokiam Vyriausybės siūlomam Darbo kodekso (DK) keitimui, pirmoji Velykų diena, Motinos ir - galbūt - Tėvo dienos pirmadienių laisvadieniais nepavers.
Be to, šįmet mūsų laukia ir kita painiava: trys šeštadieniai virs darbo dienomis.
Sprendimas - šį mėnesį
Seimo posėdžių sekretoriato vedėja Violeta Gureckienė "Vakarų ekspresui" sakė, kad klausimas dėl visada su sekmadieniais sutampančių poilsio dienų kilnojimo dar svarstomas frakcijose. O gegužės 19-osios posėdyje numatomas ir parlamento narių balsavimas.
Nors Seimo Žmogaus teisių komitetas Vyriausybės raginimui keisti DK pritarė dar prieš mėnesį, anot V. Gureckienės, vieningos nuomonės ilgųjų savaitgalių tema tarp Seimo narių nėra: "Dar kyla daug ginčų ir diskusijų."
Tvarka, pagal kurią su švenčių dienomis sutampantys savaitgaliai būtų ilginami darbo dienų sąskaita, įvesta 2005-ųjų pabaigoje. Per pusantrų metų ji buvo ir kritikuojama, ir peikiama.
Neigiama įtaka
Neigiama politikų, Vyriausybės, verslininkų ir specialiųjų tarnybų darbuotojų pozicija grindžiama skirtingais argumentais. Teigiama, kad tris ar keturias dienas turintys progą ilsėtis Lietuvos piliečiai laisvadienius išnaudoja netinkamai.
Tvirtinama, jog būtent per ilguosius savaitgalius šalies gyventojai piktnaudžiauja alkoholiu, narkotikais, trikdo viešąją tvarką. Policininkai, ugniagesiai ir medikai neslepia, kad tomis dienomis gerokai padaugėja darbo.
Tai įrodo ir faktai: šiemet gausiai užderėję ilgieji savaitgaliai, ypač per Velykas bei Nepriklausomybės šventės minėjimą, pažymėti ir tragiškais gaisrais, ir skaudžiomis avarijomis, sukeltomis nuo alkoholio apsvaigusių vairuotojų.
Kaltas apsileidimas?
Skaudi statistika privertė mūsų politikus garsiai prabilti apie tai, kad žmonės dar nėra subrendę ilgiesiems savaitgaliams ir laiką, skirtą poilsiui ir jėgoms atgauti, be reikalo švaisto.
"Fonitel" atliktos visuomenės nuomonės apklausos metu paaiškėjo, kad absoliuti dauguma didžiųjų miestų gyventojų yra įsitikinę, jog tarp ilgųjų šventinių savaitgalių ir nelaimių keliuose bei gaisrų yra tiesioginis ryšys. Mažiau nei pusė apklaustųjų mano, kad kairiųjų valdžios kasmet ilginamas šventinių dienų sąrašas susijęs ne su tragiškomis nelaimėmis, o su "lietuvių apsileidimu".
Be to, antrus metus kalbama apie tai, kad papildomos poilsio dienos atima iš žmonių galimybę daugiau uždirbti, o Finansų ministerija atkreipė dėmesį į sumažėjusias įplaukas į valstybės biudžetą.
Kalėdinė idėja gyva
Jeigu Seimas pritars siūlomam DK keitimui, šiuo metu į lietuviškų švenčių kalendorių įrašytos proginės dienos sumažins poilsio dienų skaičių.
Sykiu bus balsuojama ir dėl birželio pirmąjį sekmadienį minimos Tėvo dienos - jai siekiama suteikti šventinį statusą.
Tuo metu parlamentaro Emanuelio Zingerio siūlymas minėti ir Lietuvos bei Lenkijos valstybių 1791 metų gegužės 3-iąją priimtos Konstitucijos dieną didelio politikų pritarimo nesulaukė. Kaip ir dar du siūlymai: naikinti ilguosius savaitgalius ir įteisinti kalėdines atostogas, bei keturioliktąja šventine diena skelbti spalio 25-ąją - Konstitucijos dieną.
Šeštadieniai - darbadieniai
Be ką tik prabėgusių šventinių dienų, šįmet mūsų laukia dar ne viena papildoma proga pailsėti.
Trijų dienų trukmės ilgasis savaitgalis laukia per Jonines, nes birželio 24-oji - sekmadienis, paverčiantis nedarbo diena pirmadienį.
Pagal kalendorių, šiemet ir Valstybės diena virs "mažosiomis atostogomis", nes liepos 6-oji - penktadienis.
Papildomos nedarbo dienos sulauksime ir trečiosios rugpjūčio savaitės viduryje, nes rugpjūčio 15-oji, Žolinės, ateis trečiadienį.
Vyriausybės nutarimu, turėsime keturis laisvadienius lankyti artimųjų kapus, nes perkėlus poilsio dieną iš lapkričio 10-osios, šeštadienio, į lapkričio 2-ąją, nedirbsime nuo ketvirtadienio iki pirmadienio.
Metų pabaigoje ilgiau švęsime ir Kalėdas, ir Naujuosius metus: poilsio dieną iš gruodžio 22-osios, šeštadienio, perkėlus į gruodžio 24-ąją, pirmadienį, turėsime keturias poilsio dienas. O poilsio dieną iš gruodžio 29-osios, šeštadienio, perkėlus į gruodžio 31-ąją, pirmadienį, 2008-ųjų pradžia mėgausimės ilsėdamiesi tris dienas.
Klaipėdos miesto meras Rimantas Taraškevičius sulaukė studentų vizito. Savivaldybėje apsilankė Klaipėdos universiteto studentų sąjungos (KUSS) prezidentė Goda Zobėlaitė su savo komanda.
KUSS atstovai R. Taraškevičiaus paprašė tapti tradicinio renginių ciklo - Studentų mėnesio - globėju. Studentų mėnesio akcijos ir renginiai vyksta nuo spalio vidurio iki Tarptautinės studentų dienos - lapkričio 17-osios. Ateinančio Studentų mėnesio metu Klaipėdos universiteto bendruomenės lauks ne tik įprasti renginiai, tokie kaip muzikinis konkursas "Solo-2007" ar "Karjerų dienos", tačiau taip pat vyks ir "KU Ledi" rinkimai, "KU savaitės" renginiai.
Kadangi studentai problemų neiškėlė, pats meras užvedė kalbą apie bendrabučių likimą. Pasak jo, Savivaldybė jau skyrė milijoną litų KU infrastruktūrai tvarkyti, tačiau šitie pinigai, universiteto administracijos sprendimu, atiteko KU miestelio gatvių remontui.
Klaipėdos miesto meras pažadėjo ne tik tapti Studentų mėnesio globėju - jis taip pat sakė apsilankysiąs ir vasaros pabaigoje rengiamoje "fuksų" stovykloje. "Kaip tik šiemet sueina keturiasdešimt metų nuo to laiko, kai pats buvau "fuksu". Jeigu jau studentai kviečia, tikrai apsilankysiu pas būsimuosius pirmakursius", - žadėjo meras.
Baudžiamąją atsakomybę užtraukiantis naminės degtinės gaminimas ir vartojimas turi aukščiausių šalies vadovų "stogą", tad jo legalizuoti neskubama.
Visgi nelegalių samanės gamintojų fronte iškilo netikėta "grėsmė" produkciją įteisinti kaip tautinį paveldą.
"Vakarų ekspreso" kalbinti Seimo nariai piktinasi, kad naminės degtinės gamyba esąs blogas tonas, tačiau viešuose renginiuose jie ir patys nevengia išlenkti šio gėrimo taurelės.
Policininkai sako, kad už tokį veiksmą jie galėtų skirti 300 litų baudą, ir stebisi, kad daugelis garbingiausių šalies žmonių tarsi kursto tautiečius nepaisyti įstatymų.
Tuo tarpu mes, norėdami susipažinti su naminės varymo ir vartojimo užkulisiais, išsiruošėme į bene labiausiai šiuo gėrimu Žemaitijoje garsėjančius Stalgėnus. Nekaltas klausimas, ar čia galima įsigyti vadinamosios "stalgėniškės", vietinius netgi supykdė.
Šią savaitę Seimas priėmė Tautinio paveldo produktų įstatymą, kuriam įsigaliojus nuo 2008 m. sausio 1-osios, Lietuvos verslininkai, kurdami tautinio paveldo produktus, galės naudotis Europos Sąjungos ir Lietuvos Vyriausybės parama.
Anot įstatymo projektą rengusios parlamentarų grupės pirmininko Jono Jagmino, įstatymas buvo kurtas beveik pustrečių metų, jam nuolat buvo priešinamasi dėl tariamų sąsajų su naminukės gamintojais. Tad ar prie lietuviškų skilandžių, sūrių ir midaus prisišlies naminė degtinė, - vis dar nežinia.
Seimo Kaimo reikalų komiteto pirmininkas Viktoras Rinkevičius sako: "Ne, naminės tarp tautinio paveldo produktų nėra, bet kas į jį pateks, dar bus diskutuojama. Galime pasvajoti - jei naminukė tarp šių produktų patektų, ji būtų legalizuota jau kitais metais".
Anot V. Rinkevičiaus, jis kilęs iš Biržų krašto, kur nuo seno kaip kultūringa atsipalaidavimo priemonė garsėja alus. "Čia labai senos alaus gaminimo tradicijos, o nuo jo žmonės tikrai neprasigėrė. Gal kuriam nors Lietuvos krašte žmonės pagal senovinius metodus gamina naminę degtinę?" - svarstė Kaimo reikalų komiteto pirmininkas.
Šis Seimo narys yra įsitikinęs, kad naminės gamybą būtina įteisinti ir griežtai kontroliuoti. Esą šiandieninė situacija parodo, jog klestinti nelegali naminės gamyba kažkam naudinga ir turi "stogą".
"Žmonės nuo seno naminę gamino, gamina ir gamins. Tai tegu geriau moka mokesčius. Jei šis verslas taptų legalus, pogrindiniai fabrikėliai išnyktų. Nemanau, kad taip tauta prasigertų. Juk dabar alkoholio visą parą galima įsigyti degalinėse, tad samanės legalizavimas to nepakeistų", - sakė V. Rinkevičius.
Seimūnai policininkų nebijo
Seimo narys J. Jagminas mano, kad naminei degtinei tarp tautinio paveldo produktų ne vieta. "Na, bet Vyriausybė spręs, kam ten patekti. Įstatymas patvirtintas, vėliau bus suderintas produktų sąrašas. Manau, kad naminės legalizavimui reikėtų kito įstatymo. Aš žemaitis, o kas nežino Plungės "stalgėniškės"? - vienu metu tarsi pritaręs, kad tai senovinis produktas, ištaria Seimo narys ir nutyla. - Bet kiti metai Lietuvoje paskelbti Blaivybės. Manau, kad tais metais naminukės nelegalizuosim, gersim mineralinį vandenį ir džiaugsimės".
Anot J. Jagmino, Lietuvos valstybės vadovų atlaidumas naminei - vieša paslaptis. "Per šventes visi lenkia taureles, o kai reikia priimti įstatymą, - klimpstama",- sako jis.
Paklaustas, ar pats yra taip daręs, Seimo narys užtikrintai sako, kad taip. O išgirdęs, ar nebijo būti nubaustas policijos pareigūnų, suglumsta, bet netrukus nusijuokia.
"Na, pažeidinėti įstatymus negerai... Bet juk mes, Seimo nariai, pagerbdami žmones... Teko naminės ragauti ir viešose vietose. Matė ir policininkai. Nieko nesakė. Naminukė - vieša paslaptis",- įvardija nelegalaus produkto statusą J. Jagminas.
Taurelės kaina - 300 litų
Klaipėdos VPK Viešosios policijos Prevencijos skyriaus viršininkas Andrius Leliūga į tokius pareiškimus žiūri iš savos varpinės. Naminės gaminimą, platinimą ir vartojimą draudžia šalies įstatymai, o jo vadovaujama tarnyba su tokiais pažeidėjais kovoja.
Paklaustas, ar būčiau nubausta už tai, jei viešoje vietoje išlenkčiau naminukės taurelę, pareigūnas neabejoja: "Aišku, kad taip. Nepriklausomai nuo jūsų išgerto kiekio, už naminę degtinę skirtume 300 litų baudą. Tiesa, nors truputį alkoholio turėtumėte palikti, kad galėtume nustatyti, jog tai tikrai buvo nelegalus produktas. Pridėtume ir baudą už alkoholio vartojimą viešoje vietoje",- užtikrino humoro jausmo nestokojantis pareigūnas.
Jis perspėjo, kad jei pabandyčiau eksperimentą pakartoti dar kartą tais pačiais metais, būčiau nubausta bauda nuo 1 500 iki 3 000 litų. "Tokios baudos numatytos už naminės kiekį iki 10 litrų. Stikliukas naminės patektų į šią kategoriją",- sakė viršininkas.
Policininkai pritaria nuomonei, kad uždraustą produktą viešai ragaujantys seimūnai - patys tikriausi pažeidėjai. Esą bloga linkintiems tereikia į viešus naminės degustavimus pakviesti pareigūnus, ir būtų surašytos baudos.
"Taškai" po legalizavimo liktų
A. Leliūga pritaria versijai, kad lietuvaičių gebėjimas varyti naminukę - tautinis paveldas. Esą jam šiais laikais pritaikomos pažangesnės technologijos: vietoje malkų - dujos, elektra, o senovinius puodus keičia nerūdijantys indai.
Po visą apskritį degtindarių ieškantis policininkas sako, kad nelegalų darbo sąlygos jų nešiurpina.
"Dirbančių miškuose, prie upelių, mažėja. Iš ten sunku produkciją parsigabenti. Degtindariai keliasi į rūsius, tvartus. Neseniai Kretingos rajone, Salantuose, atskleidėme stambų gamintoją. Vyriškio ūkiniame tvarte radome 200 litrų "brogos", 143 litrus naminės degtinės ir jai gaminti skirtą įrangą. Buvo gana švaru. Neskaitant to, kad už sienelės kriuksėjo gamybines atliekas suvartojančios kiaulės.
Naminės gamintojų produktas būna apie 52-54 laipsnių stiprumo, o kai patenka į miestą,belieka 40. "Taškų" šeimininkai skiedžia. Bet gal ir gerai, antraip klientai neatlaikytų",- sako A. Leliūga.
Pareigūnai spėja, kad jei šios prekės vartotojai ir miršta, tai ne dėl blogo produkto, o dėl jo padauginimo.
Teisėsaugininkų neguodžia ir miglose paskendęs naminės legalizavimas. Esą naminę degtinę galės gaminti ūkininkai, kaimo turizmo savininkai, bet - savoms reikmėms.
"Lietuvis toks padaras, kad visada ieškos būdų, kaip apeiti įstatymus. Bijau, kad ir tada nelegalūs miesto "taškai" toliau veiktų",- spėjo A. Leliūga.
Gamintojas ir pardavėja - prieš
"Vakarų ekspresui" pavyko pakalbinti nelegaliai naminuke prekiaujančią 57 metų Genutę. Moteris atviravo, kad jos amžiuje kaime susirasti darbą esą neįmanoma, tad toks "bizniukas" - neva nebloga alternatyva.
Esą nuo už 5 litus parduoto puslitrio pusė sumos lieka jai. Darbymečiu klientų netrūksta, tad per šimto gyventojų kaime, turinčiame du "taškus", įmanoma parduoti po 10 ir daugiau litrų samanės per parą.
"Jei legalizuotų naminės gaminimą, aš nebeprekiaučiau, o juo labiau - nevirčiau. Man ji smirdi. Ieškočiau kitų galimybių. Visgi, kaip šalies patriotė, aš manau, jog šį verslą reikėtų legalizuoti. Valstybė daugiau surinktų mokesčių, o ne pelnytųsi įvairūs valdininkai, policininkai.
Man policininkams mokėti neteko - per maža veikėja, bet didesni moka. Įtariu, kad ir aukštesniems šulams iš to gerai. Juk net Seimo nariai, ministrai į naminę nespjauna - ragauja. Aukščiausio rango pirkėjai - gydytojai. Jie sako, kad geresnis produktas nei iš parduotuvės",- tikino Genutė.
Nuo nelegalaus naminės degtinės gaminimo prasigyvenęs bei rimtu ūkininku, gaunančiu ES fondų paramą, tapęs Rimantas sako, kad jam kalbos apie minėtos produkcijos legalizavimą nerūpi. "Man labiau patinka ūkininkauti, o norintys tapti legaliais degtinės gamintojais turi turėti virėjo polinkių. Juk tai reikėtų daryti steriliai, paisyti įvairių higieninių reikalavimų, vaikščioti po daugybę instancijų, rinkti popieriukus ir mokėti mokesčius. Manau, jog įvykdžius visus biurokratų reikalavimus, šis verslas apkarstų",- sako vyras.
Ūkininkas pasakojo naminukę gamindavęs miesto pakraštyje esančios sodybos rūsyje, po namu. "Prasigyvenau. Atliekomis šerdavau kiaules, tad uždirbdavau ne tik iš naminės, bet ir parduodamas kiaulieną. Visą produkciją išveždavau perpardavinėtojams. Buvau keletą kartų įkliuvęs policininkams, tad vėliau įsigudrinau: kai tik virdavau, pasikviesdavau kaimyną. Buvom susitarę, kad jei kas užkluptų, kaltę prisiims jis. Pirmą kartą baudos mažesnės",- sako Rimantas.
Seimūnai viešai nuodijasi
Nacionalinės naminės degtinės gamintojų asociacijos asamblėjos pirmininkas Vytenis Neverdauskas šiuo požiūriu kategoriškas: "Mes prieš naminės gamybos legalizavimą. Nusikalstamos veiklos negalima legalizuoti".
Anot jo, stipriojo gėrimo gamyba - pavojingas sportas. Esą nemokėsi tinkamai pagaminti - nusinuodysi, kaip ir netinkamai užraugęs grybus.
"Šiandien šalyje naminė degtinė gaminama be jokių taisyklių, higienos normų. Šalies valdžia, gerdama pakrūmėse, purvinuose induose išvarytą produktą, viešai save nuodija. Mes norime, kad naminės degtinės gamyba vyktų civilizuotai, t.y. tik kaimo turizmo sodybose. Kaip maisto produktas, šis gaminys turėtų būti sertifikuotas, o valstybė turėtų rinkti mokesčius. Beje, juos reikėtų panaudoti alkoholio ir kvaišalų naudojimo prevencijai",- sakė V. Neverdauskas.
Jis išaiškino ir kuo vadinamasis "samagonas" skiriasi nuo naminės degtinės. Esą "samagonas" - nedistiliuota "broga" (rusų kulinarijos paveldas), o "brogą" išfiltravus, gaunama naminė degtinė. "Pastaroji - jau mūsų tautinis kulinarinis paveldas, kaip naminis vynas, alus. Kuo dabar mes galime pavaišinti atvykėlius: "Karlsbergu" ar "Vodka"?",- klausė pirmininkas.
VšĮ Kultūros paveldo fondo direktorė Birutė Imbrasienė užtikrina, kad naminės degtinės gamyba - neabejotinas paveldas.
"Jau keletą metų dirbame, svarstome, kokie produktai turėtų būti saugotini valstybės. Atrinkome daug duonos gaminių, iš gėrimų - gyvą alų, midų...
Mes sertifikuojame gamintojus, o naminė degtinė legalaus gamintojo neturi, tad į mūsų sąrašą nepateks. Nors galėtų. Čia taip, kaip su kanapėmis: tai senas žemaičių patiekalas, tačiau pas mus kanapių auginimas uždraustas, tad ir jų sėklų pas mus nenusipirksi. Jų galima įsigyti tik pas kaimynus latvius",- sako B. Imbrasienė.
"Stalgėniškė" - lyg prekės ženklas
Panorę išsiaiškinti, kuo garsi ne vieno garbaus žmogaus paminėta "stalgėniškė", išvykome į Stalgėnų kaimą Plungės rajone. Pirmuosius iš pažiūros rimtus vyrus sutikome iki Stalgėnų likus keletui kilometrų. Pokalbis apie naminę degtinę pakelėje žolę pjovusiems Juozui ir Broniui patiko.
Paklaustas, ar šiose vietovėse galima įsigyti naminukės, Bronius tiesiog pasipiktino: "Galima, ir dar kaip... Ar tu nematai, kad mes dar neišpūtę? O litų turi?" Tačiau pažado duoti paragauti naminės neįvykdė - esą iš akių matyti, kad negersiu.
Su dalgiu ant peties parimęs Juozas puolė aiškinti, kad perkant degųjį produktą svarbu tinkamai pasirinkti. "Žinok, pirkti reikia iš patikimų. Kiti vaistų kažkokių prideda, kad aitresnė būtų. Deganti tada būna bjaurybė, bet jokio efekto. Išgeri daug, dar nori, bet neprigeri. O antrą dieną kaip blogai būna... Bet nemiršti. Tiek nededa tų nuodų, kad padvėstum".
Sužinoję, jog mes iš uostamiesčio, vyrai užjautė. "Pas jus "samagono" be 8 litų negausi, o mes geriam už 2-2,5 lito. Be to, pas mus naminė stipresnė - siekia 60 laipsnių, o štai Palangoje - 50, o pas jus tai visai silpna, atskiesta. Kokį "brudą" jūs ten miestuose geriate... Kartą buvau išvažiavęs į Trakus. Tai ten naminė keista - vos 29 laipsnių stiprumo. Įsivaizduoji, aštuoni vyrai litrą valandą gėrėm",- sakė Bronius. Paklaustas, kodėl, pašnekovas vos ne supyko: "Nestipri, neskani".
Juozas tikino, kad seniai praėjo laikai, kai žmonės naminukę miške virė. "Kam vargintis, slapstytis. Pas mus išdaužyti visi karklynai - policininkai ieško. Geriau namuose. Verda žmonės, bet prasigyventi iš to neįmanoma. Legalizuoti reikia, bet kas iš to",- sakė jis.
Bronių labiausiai prajuokino klausimas, iš kur kaimo žmonės išmoksta gaminti naminukę. Esą tai čia daroma nuo seno, o perduodama iš kartos į kartą. "Iš kur moka virti naminę? Čia kaip vaikus daryti, mokyti nereikia. Tik netingėk kokią naktį",- aiškino Bronius.
Kadangi vyrai pabijojo rodyti, kur galima įsigyti naminukės, išvykome į Stalgėnus. Jau pirma prie parduotuvės sutikta moteris, paklausta apie naminę, numojo ranka - ji tikino, kad neseniai aplinkinius miškus "apskraidę" lėktuvai bei sunaikinę visus "bravorus". Esą naminės kaime jau sunku surasti.
Iš už kampo
Už parduotuvės kampo susimetę vyrai tikino, kad naminukės dar yra, tik reikia mokėti ieškoti. Trijulė bandė išaiškinti, kuo garsi "stalgėniškė". Anot Vytauto, vietinę degtinę sovietiniais laikais, kaip dovaną, dažnas veikėjas veždavo į Vilnių, net Maskvą.
"Mūsų degtinė pagaminta iš upelio vandens, pas mus išaugintų kviečių ar rugių. Žmonės tai moka daryti nuo senovės ir yra profesionalai, tačiau šis gebėjimas miršta. Jaunimas turi geresnių užsiėmimų - kam jiems rizikuoti. Visi dirba arba vyksta į užsienį. Du litai už butelį - argi iš tiek pragyvensi?",- klausė Vytautas.
Nepanoręs prisistatyti vyras su pinta skrybėle akcentavo, kad legaliai varyti naminės ir mokėti mokesčius žmonės nenorėtų. "Kas liktų, jei parduosi už 2 litus? Be to, grūdai brangūs. Bet ir taip, kaip yra dabar, negerai: policininkai būriais gaudo degtindarius, o tikrais nusikaltėliais neužsiima",- piktinosi jis.
Naminei skirta daina
Prie parduotuvės sėdėjęs vaikinas, prisistatęs Vidu, tikino namuose tikrai turintis samanės. Kad jam teko kažko panašaus paragauti, abejonės nekilo. "Pas mus čia daug kietų produktų: geriausia naminė, grupė "Nasa". O dainą apie Stalgėnų naminę girdėjot?" - klausė jis.
"Geriančiam kaina nesvarbi"
Į kapines su laistytuvu skubėjusi Janina juokėsi, kad naminės nevartoja. "Savo laiku išbandžiau. Juk visi žemaičiai moka gaminti naminę. Kiek save prisimenu, tiek ir moka žmonės tai daryti. Ir mano tėvai pokario metais virė. Ir tada legalu nebuvo, bet su malūnsparniais, kaip dabar, - negaudė. Gal dėl to, kad žmonės kultūringiau gerti mokėjo",- pasakojo buvusi bibliotekininkė.
Anot jos, "stalgėniškė" garsėja kaip grynas produktas. Esą parduotuvėje dabar gali nusipirkti gražiai įpakuoto pilstuko, o pirkti naminę iš patikimo "nelegalo" esą patikimiau.
"Nuo naminės legalizavimo žmonės tikrai neprasigers. Kas norės prisigerti, ras ir pirks, kad ir už 10 litų, o kas nenorės - po 20 centų butelio neįsiūlysi",- aiškino Janina.
"Tinka vaistams"
Namų kieme besižvalgiusi Aldona, paklausta apie naminę, išsigando: "Mūsų tėvai naminę gaminti mokėjo ir tai darė, o mes tai - ne".
Šnekėti apie legalizavimą ir visa kita moteriai patiko labiau. "Jei ir leistų gaminti, gali paaiškėti, jog tai daryti mokant mokesčius - neverta. Tai nelegalūs gamintojai liktų. Galiu užtikrinti, kad mūsų "stalgėniškė" už valstybinę degtinę geresnė. Kai paprašai, parduoda ir 70 procentų stiprumo. Naudoju česnakams, valerijonams užpilti. Mano vyras gėrė, tad mirė nesulaukęs 40 metų. Likau su vaiku. Tačiau pastaruoju metu girtuoklių Stalgėnuose apmažėjo, net alkoholikai išsigydė ir pradėjo dirbti",- akcentavo Aldona.
"Jei gerai mokėsi..."
Kieme triūsęs Alfonsas, išgirdęs straipsnio temą, prajuko - vyriškis tikino, kad "stalgėniškės" dar galima gauti, jei sutiksi gerai sumokėti. "Anksčiau mūsų naminė garsėjo visoje Respublikoje, o dabar išsigimė - beliko tik garsus vardas. Nežinau, ar legalizuoti reikėtų. Kas sau - virs nelegaliai, o kas norės gerai uždirbti - irgi. Pamenu, kaip mano gimtojo kaimo žmonės išmoko virti naminę. Pradžioje toks Barkus išmokė mano tėvą, šis - kaimynus, taip ir paplito",- aiškino vyras.
Vakar uostamiesčio Savivaldybei priklausanti bendrovė "Klaipėdos vanduo" atidarė naują Klientų aptarnavimo skyrių. Į jo ir kitų tarnybinių patalpų įrengimą investuota 3,5 mln. litų.
Bendrovės vadovas Leonas Makūnas tikina, kad Ryšininkų gatvėje esančių dviejų pastato korpusų rekonstrukcija buvo būtina, o jai išleistos lėšos vandens kainos klaipėdiečiams nepadidins. Rekonstrukcijos finansavimui "Klaipėdos vanduo" panaudojo ir lėšas, gautas už nereikalingų Šilutės plente turėtų pastatų - administracinio, sporto salės ir sandėlio - pardavimą.
"Dviejų korpusų rekonstrukcijos reikėjo dėl keleto priežasčių - reikėjo įrengti šiuolaikišką ir patogų klientų aptarnavimo centrą, pagerinti darbo sąlygas darbuotojams ir į vieną vietą sukelti po visą miestą išsibarsčiusias administracines tarnybas. Be to, taip bent iš dalies įvykdėme vandentvarkos įmonėms privalomus nacionalinio saugumo užtikrinimo reikalavimus", - aiškino L. Makūnas.
Naujajame "Klaipėdos vandens" klientų aptarnavimo centre yra įdiegta eilių valdymo įranga, kuri, anot pokalbininko, leis darbuotojams lengvai išanalizuoti informaciją, dėl kokių klausimų dažniausiai kreipiasi vartotojai, ir tobulinti savo darbą.
Įmonės generalinis direktorius tikino, kad rekonstrukcija buvo reikalinga ir dėl to, kad dar 1962 ir 1991 metais statytuose pastatų korpusuose buvo daug nenaudojamų patalpų. Pavyzdžiui, darbus atlikusi bendrovė "Klaipėdos apdaila", horizontaliai perdengusi nenaudotą erdvią salę, įrengė tarnybines patalpas.
Anot L. Makūno, jau vyksta konkursinės procedūros bendrovės pastato 3 ir 4 korpusų rekonstrukcijos rangovams parinkti. 4 korpusas, kuriame veikia laboratorija, bus tik apšiltinamas ir atnaujinamas iš išorės, o 3-iasis bus atnaujinamas iš esmės. Kiek planuojama išleisti šiems darbams pokalbininkas nenorėjo atskleisti, kad nepadėtų konkurse dalyvaujančioms statybų bendrovėms.
Nuo šiol Skuodo rajono politikų susirinkimuose skambės graži žemaičių tarmė, o vieninteliam iš dvidešimt penkių Tarybos narių jos nemokančiam - visuomeniniais pagrindais vicemeru dirbančiam "gelbėtojui" Jonui Stanevičiui teks sparčiai tobulintis.
Precendento visoje šalyje neturintis sprendimas posėdžių metu kalbėti žemaitiškai atsidūrė užvakar Tarybos narių patvirtintame naujame darbo reglamente. Apie tai sužinojęs Klaipėdos apskrities viršininkas Vytautas Rinkevičius neslėpė esąs nemaloniai nustebintas.
Simbolinis žingsnis
Žemaitiškai kalbėti nemokantieji bei posėdžių svečiai turės teisę kalbėti ir kita tarme ar net kalba, o suprasti vieniems kitus padės vertėjai.
Idėjos įteisinti žemaičių tarmės vartojimą Tarybos posėdžių metu autorius - Liberalų sąjūdžio atstovas Skuodo rajono valdžioje, laikraščio "Skuodas" redaktorius Alvydas Sėdžius.
"Vakarų ekspresui" jis vakar pasakojo, jog gyvenant ir dirbant Žemaitijoje, būtų nuodėmė nekalbėti tarmiškai.
Nepaisant to, Telšiuose gimęs ir augęs, ketverius metus Plungėje gyvenęs, o prieš keliasdešimt metų skuodiškiu tapęs A. Sėdžius linkęs priimto sprendimo dėl žemaičių tarmės nesureikšminti.
"Tai tiesiog simbolinis žingsnis žmonių link, kurį inicijuoti paskatino keli Skuode įvykę kultūriniai renginiai. Kai vienas vietinio laikraščio žurnalistas išleido poezijos knygą žemaičių tarme, o kitas - pjesių rinkinį, susimąsčiau, kodėl gi mes, politikai, kasdieniame gyvenime kalbantys tarmiškai, per Tarybos posėdžius to negalime teisėtai daryti?" - retoriškai klausė trečią kadenciją politiko duoną valgantis A. Sėdžius.
Maža to, jis prisipažino, kad nustebo sužinojęs, jog Skuodo teatre visi vaidinimai nuo 1995 metų vyksta tik žemaitiškai.
Kaltino separatizmu
Politikas neslėpė, kad iš 25 Skuodo rajono Tarybos narių ne visi jo pasiūlymui pritarė: "Būta dvejonių, ar nauju darbo reglamentu įteisinus politikų kalbėjimą žemaitiškai, nebus pažeisti įstatymai, ar apskrities valdžia, sužinojusi apie mūsų sprendimą, nepavadins jo neteisėtu ir neatšauks. Be to, buvo ir kaltinimų, kad aš esu separatizmo šalininkas..."
Tačiau A. Sėdžius, išrinktas Tarybos darbo reglamento komisijos pirmininku, teigia teisine baze pasidomėjęs: "Niekur nėra pasakyta, kad negalima kalbėti tarmiškai. O kas dėl raštvedybos, tai ji kaip ir buvo, taip ir bus tvarkoma lietuvių kalba. Be to, ir žemaičių tarmė - juk ne švediška, o lietuviška."
A. Sėdžius pridūrė, kad Skuodo rajono tarybos posėdžiuose dėl priimto naujo darbo reglamento, įpareigojusio politikus kalbėti žemaitiškai, ryškių pokyčių nebus: "Ir iki šiol dauguma Tarybos narių savo mintis dėstė tarmiškai. Natūralu, kad kalbame žemaitiškai - juk žemaičiai ir esame."
Mokysis kalbėti
Už naują Tarybos darbo reglamentą balsavo trylika politikų. Tarp 25 Tarybos narių - tik vienas ne žemaitis, nemokantis kalbėti tarmiškai.
Viicemero pareigas einantis ir televizijoje "gelbėtoju" dirbantis Jonas Stanevičius savotiško "baltos varnos" statuso nė kiek nesigėdija: "Kai Klaipėdos universitete studijavau lietuvių filologiją, mokėmės tarmių, tačiau prabėgo dešimt metų ir įgytas žinias primiršau. Nepaisant to, turime labai gerą mokytoją - merą Stasį Vainorą, tai per kelis mėnesius būtinai išmoksiu kalbėti žemaitiškai."
Nepaisant to, pats J. Stanevičius balsavo už kalbėjimą tarmiškai: "Be to, aš taisiau tą darbo reglamento 50-ąjį punktą, nes iš pradžių ten buvo parašyta, kad Tarybos posėdžiai vyksta žemaičių kalba. Kadangi Žemaitijos valstybės nėra, tai pakeičiau žodį "kalba" į "tarme". Ir nuoširdžiai džiaugiuosi kolegų politikų sprendimu bei tikiuosi, kad mūsų Taryba taps pavyzdžiu ir kitoms Žemaitijos savivaldybėms."
Apie tokį skuodiškių sprendimą sužinojęs Klaipėdos apskrities viršininkas Vytautas Rinkevičius mūsų dienraščiui prisipažino esąs nemaloniai nustebintas.
Politikė vakar tvirtino, kad Darbo partiją savo taikiniu pasirinko jokių ribų nepripažįstantis vadinamasis „valstybininkų“ klanas, kurio atstovų pavardės mirgėjo parlamentinio Valstybės saugumo departamento (VSD) tyrimo metu.
„Aš nuo praėjusio šeštadienio turėčiau būti labiausiai saugoma ir sekama Lietuvos moteris“, - pareiškė ji.
Apie galimas grėsmes D.Mikutienė aiškino sužinojusi iš „padorių pareigūnų“, kurie papasakojo ir apie „Darbo partijos sunaikinimo schemą“, ir kokios jėgos ją įgyvendina.
„Jeigu aš taip sakau, aš žaidėjus žinau. Nuo to, aišku, nė kiek ne lengviau“, - toliau dėstė parlamentarė. Tiesa, šių „žaidėjų“ Darbo partijos atstovė vakar neįvardijo.
„Valstybininkų klanas yra labai galingas, todėl nė vienas mes neapsaugoti, mus gali išlikti gerbiamo Vytauto Pociūno likimas“, - sakė D.Mikutienė.
Paklausta, ar nežada kreiptis į teisėsaugą dėl apsaugos, politikė aiškino, kad iš to bus nedaug naudos, nes kartais „labiausiai saugomi žmonės nuo to neapsisaugo“.
Įstatymo nepaiso
„Baimė yra grindžiama vieninteliu faktu, tai yra žinojimu kito žmogaus apie kitus. Tie žmonės, kurie žino daug, neapsaugoti nuo nieko“, - vakar samprotavo partijos vicepirmininkė Loreta Graužinienė.
„Valstybininkų“ fantazijoms įgyvendinti, pasak politikės, galimybės Lietuvoje neribotos, todėl galimi nauji išpuoliai prieš politinę jėgą.
„Galime sulaukti ir kitų veiksmų: rinkimų paralyžiavimo, rinkimų štabe dirbančių žmonių ir jų šeimų narių sekimo. Neatmetame prielaidos, kad galime sulaukti įvairių kaltinimų nebūtais dalykais ir net teroro aktais“, - savo nuogąstavimus painiai dėstė Seimo narė.
Ji ir D.Mikutienė vėl kritikavo teisėsaugą vilkinant Darbo partijos bylą ir vengiant apklausti V.Uspaskichą. Esą prokurorai kažkodėl nesuinteresuoti, kad „be teismo nuteistas“ politikas grįžtų į Lietuvą.
Pasak L.Graužinienės, partiją konsultavę teisininkai patvirtino, kad V.Uspasckichas atitinka visus kandidatui į Seimą keliamus reikalavimus.
Tiesa, bėglio advokatas Vytautas Bučius vakar patvirtino, kad V.Uspaskichas nėra deklaravęs gyvenamosios vietos Maskvoje, nors įstatymas tai reikalauja padaryti užsienyje gyvenant ilgiau nei pusmetį.
Teisininkas sakė, kad toks įstatymo pažeidimas neatima iš buvusio politiko galimybės kandidatuoti į Parlamentą. Jis stebėjosi, kodėl žinodami apie pažeidimą Lietuvos pareigūnai neskiria V.Uspaskichui baudos.
Partija pasmerkta
Vilniaus universiteto Tarptautinių santykių ir politikos mokslų instituto dėstytojas Vytautas Dumbliauskas Darbo partijos atstovų svaičiojimus apie politinę jėgą naikinančius „valstybininkus“ „Kauno dienai“ pavadino blefu.
„Ta partija be ateities, jeigu negrįš V.Uspaskichas. Tai yra vieno žmogaus partija. V.Uspaskicho kandidatavimu bandoma bent kažkiek išsilaikyti. Tai jau darosi panašu į desperaciją“, - kalbėjo politologas.
„Tai yra žaidimas viešąja nuomone, noras atkreipti dėmesį ir kartu bandyti išgelbėti buvusį partijos vadovą, nes daugiau ryškesnių asmenybių jie neturi“, - pridūrė jis.
Ministro pirmininko Gedimino Kirkilo sudarytos visuomeninės darbo grupės, turinčios ištirti buvusio saugumo pareigūno Vytauto Pociūno žūties aplinkybes, nariai nelabai įsivaizduoja, ką ir kaip turi veikti šis darinys.
Vakar surengtas pirmasis visuomenės veikėjo Vytauto Ališausko vadovaujamos darbo grupės posėdis. Po pusantros valandos diskusijų už uždarų durų šis posėdis pavadintas organizaciniu–tvarkomuoju. Tačiau kas ir kaip bus tiriama, taip ir liko neaišku, nes darbo grupės nariai apie tai kalbėjo skirtingai.
Į pirmąjį posėdį neatvyko Valstybės saugumo departamento (VSD) generalinis direktorius Povilas Malakauskas. „Norėtume, kad saugumas ir prokuratūra dalyvautų vienodai, kad nebūtų kokio nors institucinio supriešinimo“, - aiškino V.Ališauskas..
Po prieštaringai įvertintos darbo grupės sudarymo praėjus vos kelioms dienoms joje dirbti atsisakė generalinio prokuroro pavaduotojas Gintaras Jasaitis. Darbo grupė kritikuota už tai, kad gali kištis į teisėsaugos sferą ir taip pažeisti Konstituciją.
Prokuratūra yra nustačiusi, kad saugumo karininkas V.Pociūnas prieš metus Baltarusijoje tragiškai žuvo per nelaimingą atsitikimą. Prokurorai atsisakė atlikti pakartotinį tyrimą. Šis sprendimas apskųstas teismui.
V.Ališauskas tvirtino, kad darbo grupė „jokiu būdu nenori dubliuoti prokuratūros darbo“. Tą patį sakė ir kiti grupės nariai. Tačiau Europos Parlamento narys Vytautas Landsbergis mano, kad reikia tirti V.Pociūno žūtį.
Seimo Užsienio reikalų komiteto pirmininkas Justinas Karosas pabrėžė, kad darbo grupė „jokiu būdu neturi teisės aiškintis, ar V.Pociūnas buvo kieno nors nužudytas, ar įvyko nelaimingas atsitikimas“.
Paklaustas, ar darbo grupė turės ką veikti, jeigu nenagrinės teisinių V.Pociūno žūties aplinkybių, J.Karosas tik gūžtelėjo pečiais, skėstelėjo rankomis ir ironiškai šyptelėjo. Dar prieš tai jis užsiminė darbo grupės veiklos perspektyvas vertinąs „šiaip sau“.
Pasak V.Ališausko, kitąkart darbo grupė į posėdį susirinks po to, kai teismas išnagrinės skundą dėl prokuratūros sprendimo neatnaujinti V.Pociūno žūties aplinkybių tyrimo.
Naujoji sistema, šiemet turėjusi paspartinti studentų pažymėjimų išdavimų tvarką, užstrigo – dauguma pirmakursių rugsėjį jų negaus.
Teks pirkti, kaip ir visiems
Jau ne pirmi metai susirinkę studijuoti pirmakursiai atsiduria aklavietėje. Laiku negavę sudentų pažymėjimų jie negali pasinaudoti lengvatiniais keleivinio transporto bilietais, pasiimti iš bibliotekų knygų.
Anksčiau pažymėjimų laiku nesugebėdavo išduoti Lietuvos studentų organizacijos, dabar šią funkciją perėmė „Hansabankas“, tačiau nuo to mažai kas pasikeitė.
„Dar rugpjūčio 8 dieną pateikiau prašymą sau ir savo draugui gauti studento pažymėjimus, užpildžiau bankui reikiamus dokumentus. Internete buvo skelbiama, kad pažymėjimai bus pagaminti per savaitę, bet jų iki šiol dar negavau“, – pasakojo magistro studijas šiemet pradėsiantis Kauno technologijos universiteto studentas Aleksandras Vileišis.
Pirmakursiai raminami
Studentų organizacijų atstovai tikina, kad pažymėjimai nevėluos, bet pripažįsta, kad neverta tikėtis juos gauti prieš rugsėjo pirmąją, nes pagal įstatymus studentais įstojusieji mokytis laikomi tik nuo rugsėjo pirmosios. Pirmakursiai raminami, kad užsisakiusieji pažymėjimus bent prieš 10 dienų iki rugsėjo pirmosios, juos turėtų gauti laiku. Atseit kompiuterizuota sistema garantuos, kad duomenys apie naujus studentus iš aukštųjų mokyklų bus pateikti Lietuvos studentų sąjungai ir „Hansabankui“, kuris pagal susitarimą priima studentų prašymus išduoti pažymėjimus.
„Studentais tampama tik nuo rugsėjo pirmosios, todėl nesvarbu, ar žmogus įstojo į bakalauro, ar magistro studijas, pažymėjimą jis gaus tik nuo mokslo metų pradžios, nesvarbu, kad pažymėjimas užsakytas pagaminti liepos pradžioje“, – tikino Nacionalinio Lietuvos studentų pažymėjimų projekto koordinatorius Nedas Kundrotas.
Pažymėjimai vis dėlto vėluos
Tačiau aiškėja, kad studentų atstovų optimizmas perdėtas. Turėjusi pradėti veikti naujoji studentų duomenų sistema užstrigo, pasirodė neveiksminga, nes dalis aukštųjų mokyklų dar nepateikė duomenų apie studentus, o dauguma studentų, net nepasistengė užpildyti anketų studentų pažymėjimams gauti.
„Aukštosios mokyklos vėluoja pateikti duomenis apie savo studentus. Buvo gauta 15 tūkst. prašymų, o pagaminta tik 5 tūkstančiai studentų pažymėjimų. Kalti ir patys studentai, nes iš šiemet 45 tūkstančių įstojusiųjų į aukštąsias mokyklas prašymus išduoti pažymėjimus pateikė tik nedaugelis“, – pasakojo „Hansabanko“ projektų vadovas Dalius Pacevičius.
Nuo septynkovininkės Austros Skujytės veido grįžus į tėvynę vis nedingo šypsena ir ji tikino iš Japonijos parsivežusi ne vien blogų prisiminimų.
Pasaulio lengvosios atletikos čempionate A.Skujytė nesugebėjo iškovoti medalio, bet dėl to nėra nusivylusi. Net ir kankinama traumos, lietuvė pasiekė geriausią asmeninį sezono rezultatą (6380 tšk.). Deja, to užteko tik šeštai vietai laimėti.
Kita vertus, nugalėtoja švedė Carolina Kluft peržengė 7000 tūkstančių taškų ribą, o net devynios iš pirmojo dešimtuko sportininkių Osakoje pagerino asmeninius arba geriausius sezono rezultatus.
„Iš tikrųjų sunku. 2001 metais taip pat iškovojau šeštą vietą, bet su gerokai mažesniu rezultatu. Šį kartą varžovių buvo labai daug - net 43. Ne visos pajėgios sportininkės pabaigė varžybas. Konkurencija didžiulė, tačiau su visomis ateityje bus galima varžytis. Bet reikės pasitempti“, - grįžusi į Lietuvą sakė A.Skujytė.
Prieš paskutinę, 800 m bėgimo rungtį A.Skujytė žengė trečia, bet užvakar pripažino, kad nesitikėjo tos vietos išsaugoti.
Sportininkė prisiminė, kad tokios mintys apniko dar prieš lemiamą startą, o bėgimas buvo tiesiog pragariškas ir išsunkė paskutines jėgas. Jų neliko net kartu su kitomis sportininkėmis apibėgti garbės ratą.
„Iš pradžių galėjau tik eiti, jas prisivijau po pusės rato“, - šyptelėjo lengvaatletė.
28 metų biržietė teigė esanti patenkinta savo rezultatais.
„Iš tikrųjų rezultatai yra geri. Žinoma, galima sakyti, kad galėjo būti ir geresni. Aišku, jie ir galėjo būti geresni, bet ką padarysi...“ - atsiduso A.Skujytė.
Po pirmosios rungties, 100 m barjerinio bėgimo, lietuvė pajuto skausmus kairės kojos Achilo sausgyslės srityje. Ši trauma ypač trukdė bėgimo rungtyse, kurios ir anksčiau nebuvo stipriausi A.Skujytės koziriai.
„Iš pradžių jaučiau skausmus Achilo srityje, bet nemanau, kad tai būtent sausgyslės problemos. Čia kažkas naujo, netikėto. Tiksliai net nežinau, kuris ramuo patemptas“, - net ir ketvirtadienį pečiais gūžčiojo lengvaatletė.
Sportininkė teisino mūsų šalies lengvosios atletikos delegacijos Japonijoje atstovus, kurie iki pat varžybų pabaigos slėpė jos traumą: „Sportininko gyvenimas toks jau yra: jeigu kažką ir jauti, tai dar nereiškia, kad tai labai blogas dalykas. Gali tas skausmas praeiti ir nekvaršini dėl to sau galvos. Tiesiog startuodavau su viltimi, kad viskas bus gerai ir nereikės niekam apie tai sakyti.“
A.Skujytė teigė dabar kelias savaites skirsianti poilsiui Kaune, gimtuosiuose Biržuose, galbūt nuvyksianti prie jūros. O po to vėl kibs į darbą – kitų metų kovo mėnesio pradžioje laukia pasaulio uždarųjų patalpų čempionatas.
Nutraukti draugystei su savo mylimąja buvusio Kauno miesto mero Arvydo Garbaravičiaus sūnus Linas pasirinko maloniausią būdą – vestuves.
„Labai noriu būti uošviu, su žmona svajojame apie anūkus, ypač dvynukus, mergaitę ir berniuką“, - apie sūnaus vestuves patenkintas kalbėjo A.Garbaravičius.
Linas Garbaravičius ir Vilniaus universiteto ketvirtakursė ekonomistė 21 metų Arūnė Klimaitė draugauja trejus metus. Neseniai mylimieji iš tėvų išsikėlė gyventi į nuomojamą butą. Paklaustas, kokią pavardę pasirinks išrinktoji, Linas šyptelėjo: „Garbaravičiaus. Pati pasirinko ir užpildė dokumentus, o aš tuo metu bėgau užsimokėti į banką.“
M.Romerio universitete teisę ir VDU ekonomiką baigęs 26 metų verslininkas L.Garbaravičius nemėgsta politikos. „Mūsų veikla – investicijos. Firma registruota Vilniuje, tad lakstau tarp kelių miestų, tikiuosi, teks padirbėti ir kitose šalyse“, - pasakojo jis.
Linas pasidžiaugė, kad planuojant vestuves nepatyrė daug streso, nes labai greitai pavyko rasti suknelę: „Moterims tai svarbus akcentas, o mano išrinktoji - meniškos sielos. Aš drabužiams neišrankus, mane tenkins juodas kostiumas.“
Lino ir Arūnės vestuvėse nebus limuzinų, įspūdingų šou ar didelės prabangos: “Atvažiuosime tėčio bei pusbrolio automobiliais. Vestuvės bus paprastos, bet neprastos. Esame išauklėti laikytis tradicijų.”
Po ceremonijos Vytauto bažnyčioje, fotografavimosi jaunieji su artimaisiais ir svečiais nuo senojo uosto prie bažnyčios ketina plaukti iki naujojo uosto prie klubo „Combo“, kur ir vyks linksmybės.
Medaus mėnesio Linas ir Arūnė nešvęs – galbūt kelioms dienoms išvažiuos į pajūrį. A.Garbaravičiaus sūnus nusijuokė priminus tėvų svajonę: „Oo, taip! Supratę, kad mūsų santykiai labai rimti, iš pradžių tėvai pradėjo kalbėti ne apie vestuves, bet anūkus!“
Siurprizai? Didžiausias tas, kad rugsėjo 1 dieną nebus įmanoma nusipirkti alkoholio, todėl stipriais gėrimais buvo pasirūpinta iš anksto. „Mes su žmona negersime, - teigė Linas. - Tačiau svečiams reikės gėrimų, vis dėlto – vestuvės!“
Kiemo neklaužada, susižavėjusi policininkės uniforma, tapo žavinga tvarkos sergėtoja
Antrankiai, nusikaltėliai ir bananas – tokie 24 metų Jolitos Baltrušaitytės kasdieniai palydovai. Ketverius metus mergina dirba Kauno Dainavos policijos komisariate ir trenkti durimis tikrai neketina – jai patinka apsnūsti neleidžiantis darbas. Kai susikaupia pernelyg daug įtampos, jaunoji pareigūnė išeina pabėgioti arba stveria į rankas virbalus.
Mušdavosi su berniukais
J.Baltrušaitytė - vienintelė policininkė savo šeimoje. Tačiau merginos svajonei gaudyti nusikaltėlius tėvai neprieštaravo. Tiesą sakant, jos pasirinkimas nieko nenustebino, nes paauglystėje Jolita nenustygdavo vietoje: mušdavosi su berniukais, buvo drąsi, patrakusi, įsiveldavo į pavojingas situacijas.
„Man buvo labai graži policininkų uniforma. Žavėjo disciplinuotas ir tvarkingas darbas“, - pasakojo J.Baltrušaitytė. Tapti tvarkos sergėtoja ji apsisprendė būdama vienuoliktokė. Šiandien ji - Dainavos policijos komisariato tyrėja.Darbe Jolita gali segėti sijoną, tačiau jai labiau patinka kelnės. Jaunoji policininkė stengiasi atrodyti tvarkingai, kad niekas negalėtų prikišti, jog ji bando vilioti kolegas vyrus.
Rankinėje – dujų balionėlis
J.Baltrušaitytė – ginkluota mergina, bet tyrėjai dar niekada neteko panaudoti ginklo. „Antrankiai, pistoletas, savigynos priemonės – tai tik darbo metu naudojami daiktai. Laisvalaikiu manęs nepažintumėte“, - tikino Jolita.
Policininkė prisipažino, kad jos rankinėje nuolatos galima rasti dujų balionėlį savigynai. „Nekenčiu muilo operų, dievinu veiksmo filmus. Kartais net virbalai
iš rankų iškrenta pamačius gerą
kovinę sceną!“ - kalbėjo ji.
Po darbo mergina dažnai dėvi džinsus ir sportinį kostiumą. Ji nemėgsta sijonų ir aukštakulnių.
Po kroso mezga
Bėgiojimas yra tikra sportą mėgstančios J.Baltrušaitytės aistra. „Lakstau visur: parkuose, stadionuose, aplink Lampėdžių karjerą. Taip aš pailsiu nuo dienos rūpesčių“, - sakė ji.
J.Baltrušaitytė mėgsta vairuoti ir domisi automobiliais. Kai Jolitai norisi ramybės, ji paima virbalus. Jais ji nusimezgė daugybę drabužių. „Neriu ir mezgu tik sau. Labai patinka nusinerti palaidinę ar megztinį“, - kalbėjo mergina. Jos rankdarbius puikiai vertina draugai ir mylimasis.
Policininkų pora
„Vaikų artimiausiu metu nežadu turėti“, - pareiškė J.Baltrušaitytė. Jos vaikinas – taip pat policininkas.
Darbas ir studijos iš Jolitos mylimojo kartais atima laiko, tačiau didelių kivirčų tarp dviejų įsimylėjusių pareigūnų nebūna.
Aplinkiniai, pamatę merginą, dėvinčią policininkės uniformą, reaguoja įvairiai: vieni žavisi, kiti juokiasi ir šaiposi. „Ne kartą esu pavadinta „mente“. Šaipėsi, kad moteris tikrai nesutramdytų nusikaltėlio“, - pasakojo pareigūnė Jolita, ištobulinusi specialią techniką, kaip uždėti nusikaltėliui antrankius.
Prieš savaitę tyrėja dalyvavo „Geriausio Lietuvos viešojo policijos patrulio ir geriausio prevencijos padalinio tyrėjo“ konkurse. „Prieš konkursą vos nesimeldžiau, kad tik būčiau ne paskutinė. Kolegos sveikino, neigiamų replikų negirdėjau“, - prisiminė Jolita. Ji laimėjo 4 vietą iš 8, o teorijos užduotyje tapo nugalėtoja.
Boso komentaras: moteris policininkė — jėga!
Raimondas Zinkevičius, Dainavos policijos komisariato Prevencijos poskyrio vyresnysis tyrėjas, einantis viršininko pareigas:
„Labai gerai, kad moterų policijoje daugėja! Jų požiūris į problemas dažnai būna kitoks nei vyrų. Štai Jolita greitai reaguoja ir įvertina padėtį. Vos pradėjusi dirbti į mūsų vyrišką kolektyvą ji įnešė šilumos, gaivumo.
Visuomenė moteris policininkes neretai dar vertina neigiamai, bet tai iškreiptas požiūris. Taip, fiziškai jos gal ir silpnesnės, bet moteriai nereikia per daug tos jėgos. Juk galima panaudoti imtynių veiksmus. Šioje srityje dailiosios lyties atstovės tikrai nenusileidžia vyrams!”
Grupės „Yva“ dainininkė ir „Žuvėdros“ šokėjas kaitina gandonešių vaizduotę
Ar Natalija Zvonkė ir naujasis jos šokių partneris Linas Lukošiūnas – tikrai pora? „Nereikia išsigalvoti!“ – atrėžė Natalija. Toks buvo jos atsakas skleidžiantiesiems gandus, kad Natalija ir jos šokių partneris Linas Lukošiūnas, su kuriuo ji repetuoja „Lietuvos šokių dešimtukui“, įtartinai švelniai apsikabinę ir per ilgai žiūri vienas kitam į akis.
Klaipėdietė dainininkė ir profesionalus šokėjas neslepia, kad nerimas įsėlino ir į jų artimųjų širdis. Natalija ir Linas jau patyrė gyvenimo draugų pavydą ir trankymą durimis.
Šokėją paliko draugė
Deivydas Zvonkus įtariai stebi naująjį žmonos draugą, su kuriuo Natalija praleidžia daugiau laiko nei su vyru.
Tuo tarpu „Žuvėdros“ šokėjo L.Lukošiūno draugės Ingos nervams dar neprasidėjęs projektas pasirodė per stiprus išbandymas – pora išsiskyrė.
Artimieji bandė Nataliją ir Liną atkalbėti nuo dalyvavimo LTV projekte. L.Lukošiūno draugė itin karštai protestavo, kad Linas šoktų su žinoma dainininke. Vis dėlto N.Zvonkė ir jos partneris ryžosi rizikuoti. Dabar jie skina pirmuosius avantiūrizmo vaisius.
Žiedu perrėžė veidą
„Per koncertus scenoje pasirodau kraujosruvomis išmargintomis kojomis. Didžiausia mėlynė atsirado ant klubo, kai Linas, atlikdamas šokio judesį, mane įsuko ir sviedė ant grindų“, - pasakojo N.Zvonkė.
Labiau šokiuose patyręs L.Lukošiūnas sužalojimų turi mažiau. Tačiau gana skausmingų – repetuojant su N.Zvonke šokį jam buvo nubrozdintas veidas.
„Pamiršau įspėti Nataliją, kad per repeticijas nusiimtų visus papuošalus, todėl negaliu skųstis, kad žiedu man perrėžė veidą“, - sakė 21 metų „Žuvėdros“ šokėjas.
Išleido 10 tūkstančių
N.Zvonkė atšaukė visus koncertus, numatytus artimiausių savaičių šeštadieniais. Dėl dažnų šokių repeticijų kartais jai tenka atsisakyti pasirodymų ir kitomis savaitės dienomis.
L.Lukošiūnui, dirbančiam vadybininku valymo paslaugas teikiančioje firmoje, tenka tartis su darbdaviu.
„Kol kas direktorius geranoriškai sutiko nesiimti sankcijų, kai negalėsiu pasirodyti darbe“, - džiaugėsi vaikinas. Jo atlyginimas, suprantama, nepadidės.
„Jau išleidau per dešimt tūkstančių litų. Samdomės choreografę, siuvuosi sukneles, - pasakojo N.Zvonkė. – Kelias gavau iš televizijos, tačiau norisi atrodyti originaliai. Be to, nenoriu, kad mane tapatintų su buvusiomis projekto dalyvėmis, jau šokusiomis su šiais rūbais.“
Dainininkė paaiškino, kad kalba apie savo kolegę Rūtą Ščiogolevaitę, už kurią sirgo pirmajame „Lietuvos šokių dešimtuke“. Būtent jos suknele N.Zvonkei pasiūlė pasipuošti televizijos darbuotojai.
„Žiūrovai atpažins, kad dėviu jos suknelę“, - savo sprendimą argumentavo ji.
Tačiau abi dainininkės neišvengiamai tapatinamos. Vienu metu Rūta (kaip dabar – Natalija) neigė, kad ją ir šokių partnerį sieja ne tik aistra šokti. R.Ščiogolevaitė apie įsiplieskusius jausmus 19-mečiam partneriui Deividui Meškauskui viešai papasakojo tik pasibaigus šokių projektui.
Partnerės namuose – svečias
N.Zvonkė pareiškė, kad garantuoti, jog tarp jos ir L.Lukošiūno neįsižiebs jausmai, negali. „Niekada negali būti tikras šimtu procentų, - tarė ji. – Kol kas mes - tik draugai. Esu ištekėjusi.“
L.Lukošiūnas taip pat nesileido į kalbas, ar naujoji šokių partnerė – jo skonio moteris.
„Ji žavi, simpatiška, gražios figūros, bet turi vyrą“, - apie 24 metų N.Zvonkę kalbėjo L.Lukošiūnas. Vėliau jis miglotai užsiminė, kad prasidėjus repeticijoms staiga ištuštėjo jo namai, o širdis vėl tapo laisva.
„Taip, išsiskyrėme su drauge. Ji buvo beprotiškai pavydi. Gal net ne Natalija buvo pagrindinė priežastis. Tiesiog daugiau nebegalėjau klausytis priekaištų“, - sakė Linas.
Natalija juokavo, kad dabar jos dienos priklauso L.Lukošiūnui, tačiau naktys – vis dar vyrui D.Zvonkui.
„Zvonkus – protingas vyras, nors kartais pašnairuoja į Liną, kai šis būna pas mus svečiuose, - kalbėjo N.Zvonkė. – Taip, Linas pas mus lankosi. Savaitgaliais pasikviečiame svečių, šokame.“
L.Lukošiūnas, paklaustas, apie ką šnekasi su N.Zvonkės vyru, atsakė: „Apie viską – muziką, šokius, šiaip apie gyvenimą. Jis neatrodo nepatenkintas.“
N.Zvonkė tikino, kad vyras yra nekalbus, todėl gal ir gali pasirodyti, jos yra piktokas. „Išlydėdamas mus į Vilnių Zvonkus Liną įspėjo: jeigu nuo mano žmonos galvos nukris bent vienas plaukas, labai pasigailėsi! Tai mes grįždami automobiliu juokavome, kad reikia visus plaukus surinkti“, - kvatojo dainininkė.
N.Zvonkė sakė, kad jeigu Deivydo įtarumas peržengtų ribas ir jis nuspręstų pasisamdyti privatų detektyvą žmonai ir jos šokių partneriui sekti, jai nebūtų baisu. „Tegul samdosi tą detektyvą. Mus ir taip sekioja paparacai!“ - nutarė ji.
Į vestuves ėjo vienas
D.Zvonkus situaciją komentavo lakoniškai. Jis nesijaučia apleistas ar nuskriaustas. „Pats netrukus pradėsiu lankyti salsos pamokas. Vėliau prie manęs galės prisijungti ir Natalija“, - savo sprendimą atskleidė jis. Dainininkas tikino pasitikintis jauna ir dailia sutuoktine.
„Pasitikiu ir jauna, ir gražia, o jeigu būtų sena ir negraži, vis tiek pasitikėčiau“, - šmaikštavo D.Zvonkus.
Paklaustas, ar R.Ščiogolevaitės ir D.Meškausko meilės istorija neprivertė jo susimąstyti, kad į panašią situaciją gali įsipainioti ir jo žmona, D.Zvonkus tikino niekada nekvaršinantis sau galvos dėl to, „kas būtų, jeigu būtų“.
Nors dabar N.Zvonkę jis namuose mato vis rečiau, dainininkas teigė, kad kol kas tai – ne problema. Nesigraužia jis ir dėl to, kad nuo šiol šeštadienius jam teks leisti vienumoje.
„Šeštadieniais žmonos ir taip beveik niekada nemačiau, o dabar matysiu per televizorių. Jei nepatiks, galėsiu pulteliu išjungti. Tai kiekvieno vedusio vyro svajonė!“ - krizeno jis.
Tačiau D.Zvonkus jau dabar vienas būna ne tik namuose, bet ir viešose vietose. Net į bičiulio - grupės „Bavarija“ nario Viliaus Tarasovo ir jo išrinktosios Violetos Riaubiškytės vestuvių puotą vakar jis ėjo vienas. Vienišas jis teikė ir dovaną jaunavedžiams.
„Man repeticija, vėliau – koncertas“, - pasiaiškino N.Zvonkė.
Naujausios itališkos drabužių kolekcijos prestižiniame sostinės salone „Gedimino 22“ prikaustė įžymybių dėmesį
Espreso kava, juodasis šokoladas ir valanda stiprios “MaxCo.” mados. Tokiais žodžiais trečiadienio vakarą Vilniaus publika buvo kviečiama į naujausių rudens ir žiemos sezono drabužių kolekcijų ir naujo prekės ženklo Lietuvoje „MaxCo.” pristatymą.
Nors ir brangiau, svarbiausia – kokybiškai? Šis devizas Lietuvoje tampa populiarus. „MaxCo.” ženklui prioritetą teikia mada besidominčios ir savito išraiškos stiliaus siekiančios dvidešimties-keturiasdešimties metų moterys, kurios nori ir gali įsigyti įdomesnį, brangesnį drabužį. Todėl manome, kad šiuo prekės ženklu pažymėti drabužiai savo klientę mūsų šalyje tikrai atras”, - tvirtino Laima Kačonienė, bendrovės „Lėvuo“, kuriai priklauso salonas „Gedimino 22“, drabužių tinklo direktorė.
„MaxCo.” priklauso „Max Mara“ mados tinklui. Šiuo prekės ženklu pažymėti drabužiai, skirti aukštesnes pajamas gaunančiai, jaunatviškai, smalsiai, komunikabiliai, išsilavinusiai, kūrybingai, stilingai, aktyvų gyvenimo būdą mėgstančiai moteriai.
Vakaro metu buvo pristatytos naujausios „1.2.3.“, „Gerry Weber“, „Taifun“, „Marccain“, „Penny Black“, „Manoukian“, „Qui“ drabužių kolekcijos.
Į vakarėlį susirinkę svečiai laiko veltui neleido: apžiūrinėjo kolekcijas, aptarinėjo susirinkusiųjų aprangą, vaišinosi itališka espresso kava, juoduoju šokoladu, šampanu ir vynu.
Senovinė pirklių šventė alsavo Nemuno krantinėje ir VIP laivo triumuose
Šventės „Hansa Kaunas“ viduramžių mieste apsigyveno ir Kauno meras Andrius Kupčinskas su šeima. Jis sėdosi į viduramžių valdovo sostą, sutiko svetimšalių pirklių laivą ir egzaminavo atvykėlius, ar kartais neatgabeno į Kauną įstatymo draudžiamų prekių.
„Bitte, tik nereikia įžeidinėti! Jokių kanapių!“ – pusiau vokiškai protestavo savivaldybės tarnautojas Vilius Kaminskas, persirengęs pirklio kostiumu.
Nemuną ir senąją prieplauką nušvietusius fejerverkus šventės rengėjai ir rėmėjai stebėjo iš laivo.
Vilniečių bendrovė „Maisto pilys“, kurios specializacija – viduramžių puotos, dieną kauniečiams kepė paršelius ir kalakutus. Sutemus VIP svečiai buvo vaišinami baravykų, vytintos mėsos, daržovių, riešutų, putpelių kiaušinių šaltaisiais užkandžiais.
Merginų kova su kilogramais nesiliovė net tada, kai kūnas virto oda aptemptais griaučiais
Kai 38 kilogramus sverianti mergina verkia prieš veidrodį, kad jai dar toli iki Kate Moss formų, nė kiek nejuokinga.
Kai sužinai, kad jos dieta - du šaukštai varškės ir alinančios treniruotės, užplūsta gailestis. Kai ji prisipažįsta, kad vietoje pietų sklaido receptų knygą ir bando pasisotinti vien akimis, tampa baisu.
Trys „Šokolado“ herojės sutiko papasakoti savo istorijas apie anoreksiją. Jos norėjo būti panašios į podiumo žvaigždes. O tapo panašios į savo šešėlius.
Idealas – liekna sesuo
Ramunę anoreksija užklupo, kai ji buvo dvylikametė mergaitė. „Visada stengiausi lygiuotis į savo vyresniąją seserį, kuri buvo ir tebėra nepriekaištingos figūros“, - pasakojo 22 metų mergina.
Vos pradėjusi bręsti ji paniškai bijojo papilnėti. Dabar, žvelgdama į praeitį, Ramunė prasitarė, jog galbūt ji tiesiog nenorėjo užaugti, todėl vaikiškas kūnas be krūtinės ir klubų jai buvo labai patrauklus.
Bet Ramunė augo, jos formos moteriškėjo. Mergina pradėjo riboti maistą, intensyviai mankštintis. Ji susikūrė savo mitybos programą.
Kad toks gyvenimo būdas pamažu peraugo į rimtą ligą, Ramunė suvokė tik tada, kai kelerius metus kone badavusi, priėjo prie kito kraštutinumo - persivalgymo priepuolių. Jai prasidėjo bulimija.
Dėl nesėkmių kaltino figūrą
Visiškai pasikeitusią mergaitės mitybą ir karštligišką veržimąsi sportuoti pirmoji pastebėjo sesuo. Buvo akivaizdu, kad Ramunei kažkas negerai.
Šiandien Ramunė atvira - visus tuos metus buvo apsėsta noro lieknėti. Mintys sukdavosi tik apie maistą. Jei Ramunę kas nors įskaudindavo, ji kaltino netobulą kūną. Manė, kad numetusi dar kelis kilogramus visiems patiks ir jai geriau seksis. Bet sulieknėjus iki išsekimo ribos gyvenimas netapo gražesnis.
Ne vienus metus kentėjusi dėl valgymo sutrikimų, mergina nusprendė kreiptis į Valgymo sutrikimų centrą. Čia Ramunė padarė didelę pažangą – gavusi daug informacijos apie valgymo sutrikimus, ji jau pati geba atpažinti jų požymius, todėl lengviau užkirsti kelią ligos atsinaujinimui.
Ramunė neslepia, kad mityba tebėra jos silpnoji vieta. Šiuo metu ji tęsia individualią psichoterapiją.
Norėjo patikti kitiems
Jurgita savo ligos pradžią taip pat sieja su ankstyva paauglyste, kai itin jautriai reaguodavo į kandžias bendraamžių replikas ir galiausiai pritrūko jėgų atsikirsti. Būdama paauglė ji pradėjo laikytis dietų.
Jurgita pradėjo mažinti maisto kiekį - kad sulieknėtų ir patiktų kitiems, kad atkreiptų aplinkinių dėmesį, kad būtų pastebėta.
Mergaitės ligą paspartino santykiai šeimoje. Tėvai nuolat pykosi, o Jurgita kažkodėl visuomet save laikydavo ginčo priežastimi. Jos mama dirbdavo iki vėlumos, Jurgita jautėsi vieniša. Norėdama kompensuoti suirutę namuose, mergina nusprendė įvesti griežtą tvarką savo mityboje.
Draugai tapo pavojingi
Anoreksijos užvaldytos paauglės gyvenimas tapo nykus. Visa Jurgitos diena buvo suskirstyta į valandas – pusdienis mokykloje, po to - menkučiai pietūs, rengimasis pamokoms ir tvarkymasis namuose. Išlyginusi krūvelę skalbinių ji jausdavosi lyg nubėgusi tris kilometrus. Fizinė veikla išsekindavo, bet tai buvo malonu, nes Jurgita žinojo, kad taip eikvojama su maistu gauta energija.
Svoris krito greitai, pradėjo slinkti plaukai, nuolatos būdavo šalta, lūžinėjo nagai, tirpo kojos, svaigo galva.
Jurgita atitolo nuo draugų. Bijojo, kad jie nesutrikdytų tikslaus tvarkaraščio, pagal kurį ji valgė savo menkutes porcijas. Nukrypusi nuo šio grafiko Jurgita patirdavo didelį stresą. Draugai būdavo pavojingi ir tuo, kad bet kada galėjo pasiūlyti maisto.
Rezultatas - 38 kilogramai
Jurgita prisipažįsta, kad ligos pradžioje ji jautėsi gerai, nes aplinkiniai pastebėjo jos lieknumą ir gyrė. Tai skatino lieknėti toliau.
Tačiau kai mergina ėmė sverti 38 kg, aplinkinių pagyras pakeitė susirūpinimas.
Kai mama parodė straipsnį apie anoreksiją ir atsargiai bandė išsiaiškinti, kas su ja vyksta, Jurgita bandė tikinti, kad ji su tuo neturi nieko bendro. Jai atrodė, kad mama ir kiti artimieji perdeda problemą.
Jurgita pradėjo gydytis po pusantrų anoreksijos metų. Ji sugebėjo pakankamai greitai atgauti normalų kūno svorį. Bet pagerėjimas tęsėsi neilgai. Ji vėl pradėjo jaudintis, kad valgo per daug, ir vėl bandė grįžti prie anorektikės įpročių.
Atsėlino depresija
Indrė nuo vaikystės jautė nepaaiškinamą baimę maistui. Psichologai teigia, kad taip nutinka mergaitėms, kurios nuo mažens mato mamas, įnirtingai skaičiuojančias kalorijas, besilaikančias dietų, vengiančias riebaus maisto.
Būdama 16-os Indrė dėl skrandžio bei kepenų problemų turėjo atsisakyti tam tikrų produktų. Tačiau keisdama mitybos įpročius mergina palaipsniui atsisakė beveik viso maisto.
Iš šalies atrodė, kad Indrė užsiėmė tokia pačia veikla kaip ir jos bendraamžiai - baigė mokyklą, įstojo į universitetą. „Bet iš tikrųjų aš gyvenau labai uždarą, izoliuotą gyvenimą. Būdavo vis sunkiau išeiti iš namų, bendrauti su žmonėmis, galiausiai nebeliko jokio noro gyventi“, - prisipažino ji. Indrė sako, kad jautėsi labai vieniša, nelaiminga, kankinama depresijos.
Tik suvokusi, kad pati sau padėti nebegali, Indrė kreipėsi į Valgymo sutrikimų centrą.
Rita Dapkutė: anoreksija yra baisu!
Moterys su styrančiais šonkauliais, aptrauktais oda, – tai juk liga. Pirmiausia suserga psichika. Anorektikė žiūri į veidrodį ir nemato tikros savęs. Ji mato storulę, nors iš tiesų sveria 40 kilogramų. Aš numečiau 60 kilogramų. Bet tai truko šešerius metus, lieknėjau sveikai ir visada žinojau, kad manekenės svorio tikrai nesieksiu.
Linas Adomaitis: mėgstu merginas su iškilumais.
O, broli, anoreksija yra prastas reikalas. Jos nori būti kaip menekenės ir pradeda badauti. Nesakau, kad panelė neturi prisižiūrėti. Bet proto ribose! Kai liesumas tampa nesveikas, reikia jas gelbėti. Jos nemyli savęs, štai kur problema. Man patinka merginos su iškilumais.
Maksas Melmanas: pažįstu vieną tokią ligonę.
Man patinka lieknos merginos. Vienareikšmiškai. Bet – ne per daug lieknos. Kada būna per daug? Na, kai matosi. Kai pastebi nebe lieknumą, bet liguistą sulysimą. Ir kai toliau badauja, tada jau anoreksija. Pažįstu vieną tokią merginą. Jai tikrai anoreksija. Gerai tik tai, kad ji supranta, jog serga. Bando kovoti. Draugų uždavinys - jai padėti psichologiškai. Na, daugiau bendrauti, skirti dėmesio. Šiaip tai liūdna. Net nežinau, kodėl anoreksija yra moteriška problema. Kaip ir celiulitas. Bet vyrus irgi ištinka specifinės bėdos... Tokios rimtos, kad tyliu!
Valgymo sutrikimų specialistė Irina Lisauskaitė:
„Nervinė anoreksija – sunki liga. 5 – 20 proc. sergančiųjų miršta. Tai vienas didžiausių mirtingumo procentų tarp visų psichiatrijos ligų.
Valgymo sutrikimų centras sulaukia vis daugiau nuo anoreksijos ir bulimijos kenčiančių pacienčių. Paauglystėje prasidėję kūno pokyčiai gąsdina ne vieną mergaitę, tad valgymo sutrikimai gali atsirasti kaip pasipriešinimas moteriškumui.
Labai sunku laiku pamatyti, kad tavo artimas žmogus serga valgymo sutrikimais, nes beveik visada ligoniai stengiasi slėpti ir neigti savo ligą.“
Žuvų gaminių magnatas Visvaldas Matijošaitis su žmona Irena kelionėje po Peru susižavėjo vietiniais mėsos patiekalais
Mistišką trijų septynetų dieną - 2007 07 07 Peru pasididžiavimas – senovinis Maču Pikču miestas paskelbtas septintuoju pasaulio stebuklu.
Tuo metu Peru verslą su poilsiu derinęs vienas turtingiausių Lietuvos žmonių, „Vičiūnų grupės“ valdybos pirmininkas Visvaldas Matijošaitis, pateko ne tik į tądien Kusko mieste vykusią šventę, bet ir viduryje nakties sulaukė sunerimusių draugų skambučių: „Ar su žmona esate gyvi ir nesužeisti?“
Peru įvyko plačiai nuskambėjusi autobuso avarija, kurioje žuvo žmonių ir susižeidė keli lietuviai. Vienas – sunkiai.
Naktiniai skambučiai
„Žiūrėjom, kaip verslo partneriai iškrauna, paruošia žuvį bei kitus mūsų perkamus produktus, - pasakojo V.Matijošaitis, į antrąją kelionę po Peru vykęs su žmona Irena. - Maču Pikču paskelbus septintuoju pasaulio stebuklu, Kusko miestelyje vyko didelė šventė. Vietos gyventojai vaišino nacionaliniais patiekalais, vyko prekyba dirbiniais, įvairios linksmybės.“
„Gyvi, gyvi“, - ramino draugus ir pažįstamus Irena. Autobuso avarija buvo susieta su Peru vykusiais masiniais mokytojų streikais. Manoma, kad kažkas iš streikuotojų ant kelio buvo padėję akmenų.
I.Matijošaitienė stebėjosi, kad su mokytojais į gatvę atėjęs prezidentas elgėsi laisvai, prie jo ėjo kas tik norėjo.
Aukštikalnės – kaip svaigalai
4 didelės atkarpos traukiniu, 5 – automobiliais ir 13 – lėktuvu: kelionės metu lietuviai viešbučiuose tik pernakvodavo.
Labiausiai įstrigo kelionė traukiniu. Penki vagonai turi atskirus variklius. Traukinukas į kalną kilo tarsi amerikietiškais kalneliais: aukštyn, žemyn, po to staiga vėl - aukštyn.
„Traukinio palydovai buvo ne tik gidai, bet ir stiuardai, o grįžtant - aktoriai bei modeliai, kurie surengė vaidinimą ir demonstravo madas“, - gyrė traukinio darbuotojus I.Matijošaitienė.
Pusketvirto kilometro aukštyje Matijošaičiai išvydo futbolo stadioną, kuriame vietinė komanda per visą laiką nepralaimėjo nė vienų rungtynių.
Dabar ten oficialios varžybos nevyksta, nes varžovės užprotestavo dėl sunkių žaidimo sąlygų aukštikalnėse.
„Išlipęs iš lėktuvo pajunti sunkumą, svaigsta galva, mėto į abi puses, - pasak Visvaldo, vietiniai rekomenduoja valgyti specialius iš žolių pagamintus saldainius. – Neatsikvėpus sunku pakilti net į antrą viešbučio aukštą.“
Oro temperatūra buvo 14-16 laipsnių šilumos ir tik netoli Ekvadoro sienos, arčiau pusiaujo, atšilo iki 22-24 laipsnių.
Visvaldas ir Irena dabar šypsojosi, prisiminę nešildomą traukinį, šalusias kojas ir nakvynę viešbutyje su šiltomis kojinėmis.
Miegamajame - su mumija
„Kažkas nuostabaus, - Matijošaičiai negalėjo atsigėrėti žmonių rankomis įrengtu įspūdinguoju Maču Pikču miestu, kurį statant nebuvo naudoti net arkliai. - Sunku įsivaizduoti, kaip jiems pavyko be technikos pastatyti namus, suleidžiant akmenį prie akmens taip, kad neprakiši nė popieriaus lapo.“
Peru, kaip ir daugelyje Lotynų Amerikos šalių, ispanai išgriovė ir sunaikino daug įdomių statinių: ant inkų pastatų pamatų buvo pastatyti ispaniško tipo namai. Net kaimuose daugelis gyventojų kalbasi ne gimtąja kalba, bet ispaniškai.
„Čia puiki vieta“, - užgrobėjams patarė vietos gyventojai, kai prieš šimtus metų ispanai jų teiravosi, kur statyti sostinę. Iš tiesų Limoje – labai prastas, drėgnas oras. Geras oras – tik pakilus aukščiau į kalnus.
Daugelis unikalių archeologinių daiktų buvo menkai saugomi, todėl išgrobstyti. Pažįstamas archeologas lietuviams pasigyrė, kad miegamajame turi moters mumiją: „Labai graži moteris ilgais plaukais iš inkų kapo.“
Ragavo virtų alpakos sėklidžių
Į lamą panašios alpakos mėsa – mėgstamas Peru gyventojų produktas. Europiečiams ši mėsa skoniu primena jautieną. Iš labai vertinamos alpakos vilnos gaminami apsiaustai, įvairūs drabužiai. Turistai pirko ne tik drabužius iš vilnos, bet ir unikalius iš sidabro pagamintus gaminius: 1 gramas sidabro Peru kainuoja 3-4 litus.
Pirkti Peru nėra brangu. Daugelyje vietų kainos prilygsta lietuviškoms. I. Ir V.Matijošaičiams brangiausiai teko vaišintis įspūdingame restorane, kuris buvo įrengtas ant tilto į vandenyną. Brangiausi jūros gėrybių patiekalai kainavo po 30-40 litų.
Kusko bažnyčioje lietuvius šokiravo paveikslas „Paskutinė vakarienė“. Ne tik krikščionims puikiai žinoma paveikslo kopija buvo ši\ek tiek pakeista.
Pagrindinį “Paskutinės vakarienės” patiekalą – paaukotą ėriuką Peru bažnyčioje kabančiame paveiksle pakeitė jūrų kiaulytė. V.Matijošaičiui į žiurkę panašaus gyvūnėlio mėsa pasirodė gana gardi. „Ragavome, patiko“, - šypsojosi jis.
V.Matijošaitis valgė ir dar pikantiškesnį patiekalą, nacionalinį delikatesą – virtą alpakos patino penį ir sėklides. I.Matijošaitienė šį delikatesą pagardino troškintomis daržovėmis.
Naftos telkiniai, avienos šonkauliukai, juodieji ikrai, austi kilimai, konjakas. Neseniai grįžę iš Azerbaidžano pramogų verslininkas Jogaila Morkūnas, Gintaras Ruplėnas ir kiti lietuviškos kompanijos dalyviai visa tai matė, ragavo, lietė, skanavo.
Tačiau jie nematė vieno kuklaus namelio ir nepajuto išskirtinės jo dvasios. Namas priklausė Azerbaidžano sveikatos apsaugos ministrui Ali Insanovui. Tiksliau, buvusiam ministrui. Turbūt aišku, kad šis žmogus dabar ilsisi ne savo noru.
2005-aisiais, likus trims savaitėms iki parlamento rinkimų, A.Insanovas buvo apkaltintas korupcija ir areštuotas. Ministras nubaustas 11 metų laisvės atėmimo, o netrukus pervežtas į Bayil kalėjimą, kuris Azerbaidžane vadinamas kalėjimu numeris vienas.
Teismas nusprendė konfiskuoti ne tik kuklųjį A.Insanovo namelį, bet ir sukauptas vertybes bei 17 milijonų JAV dolerių. Tiesa, A.Insanovo rūmai nėra patys gražiausi Azerbaidžane.
Įdomu būtų pamatyti šalies prezidento namą.
Nicolės Kidman biografiją galima pavadinti damos portretu dramatiškame interjere
Netrukus pasirodys du filmai su Nicole Kidman. Rugsėjo pabaigoje startuos trileris „Invazija“, gąsdinantis dar viena nežemiškos kilmės epidemija, o prieš Kalėdas pamatysime „Auksinį kompasą“ – šį nuotykių reginį jau dabar kai kas lygina su „Žiedų valdovu“.
Neseniai keturiasdešimtmetį atšventusios aktorės partneris bus Danielis Craigas, suvaidinęs naujausią Džeimsą Bondą ir dabar atvykęs į Lietuvą filmuotis dramoje apie Antrąjį pasaulinį karą.
Neturėjo Barbės
Vaikystėje Nicolė turėjo viską, išskyrus du dalykus, – laisvę žiūrėti televizorių ir lėlę Barbę. Prieš televiziją buvo kategoriškai nusiteikęs tėvas, o arši feministė motina buvo įsitikinusi, kad populiariausia pasaulyje blondinė, vardu Barbė, yra „šlykštus seksistinis simbolis, įkūnijantis vulgariausias vyrų fantazijas“. Mergaitė buvo auklėjama griežtai – visų pirma disciplina ir pareiga, o su lėlėmis tegu žaidžia kiti.
Būdama trejų metų Nicolė lankė baleto mokyklą, o sulaukusi dešimties pradėjo mokytis vaidybos ir gana anksti išėjo į mėgėjiškų teatrų scenas. Šešiolikos ji buvo pakviesta filmuotis TV. Lemiami metai N.Kidman buvo 1989 –ieji. Tada ji nusifilmavo seriale „Bankoko Hiltonas“ ir siaubo trileryje „Mirtina tyla“. Gabią aktorę pastebėjo Holivudo prodiuseriai ir pasikvietė į Ameriką.
Nuo penktadienio nakties Šengeno erdvei iš viso priklausys 24 šalys tarp jų dvi ne Europos sąjungos narės – Islandija ir Norvegija.
Pasienio gyventojai ne visur džiaugiasi, kad pas kaimynus galės patekti be laiką gaišinančių dokumentų patikrinimo, teigiama LTV „Labam ryte“.
Vokietijos vidaus reikalų ministras sako, kad kiekvieną kartą buvo būgštaujama dėl nusikaltėlių antplūdžio, bet tai nė karto nepasitvirtino. Jis raginamas palūkėti ir prieš išardant patikrinimo punktus iš naujo įvertinti Šengeno sistemos veikimą.
Austrija net pareiškė planuojanti ir toliau prižiūrėti sienas, tuo supykdydama kaimynes – esą nepasitikima jų pasieniečiais ties išorinėmis sienomis. Ar galima jais pasitikėti, įrodyti turės patys pasieniečiai, ir išorinių sienų saugotojai sako, kad tikisi ne tiek sunkumų, kiek daugiau darbo.
Vyriausybė susiejo mokslo ir studijų institucijų vadovų atlyginimus su jų institucijose dirbančių mokslo darbuotojų, kitų tyrėjų ir dėstytojų darbo užmokesčiu.
Nuo šiol mokslo ir studijų institucijų vadovų alga negali daugiau nei keturis kartus viršyti vidutinio tos institucijos mokslo darbuotojų ir dėstytojų praėjusių metų mėnesinio darbo užmokesčio.
Balandį buvo pakeista mokslo ir studijų institucijų vadovų ir akademinių darbuotojų darbo apmokėjimo tvarka.
Po to kai kuriose mokslo ir studijų institucijose vadovams buvo nustatytas maksimalus atlyginimas, neatsižvelgiant į tai, kad kitų akademinių darbuotojų atlygis pakilo palyginti nežymiai.
Dėl to atsirado pernelyg didelis atotrūkis tarp vadovų ir akademinių darbuotojų darbo apmokėjimo. Kai kurių vadovų mėnesio alga viršijo net prezidento ar premjero atlyginimus.
Vilniaus Rotušėje pagerbiant nusipelniusius sostinei žmones dainininkė Jurga Šeduikytė atsisakė apdovanojimo iš mero Juozo Imbraso rankų.
Taip ji pasielgė dėl, jos pastebėjimu, nederamos Vilniaus miesto kultūros politikos ir nesutikdama su Vilniaus vicemero Algirdo Paleckio nuomone, kad profesionalusis menas turi būti remiamas tik iš elito kišenės.
Jis „Panoramai“ buvo pasakęs, jog profesionalųjį meną gali remti Kultūros ministerija ir elitas.
„Aš tiesiog nepritariu tam, nes manau, kad kūrėjai yra stiprūs, viltį teikiantys ir savo kraštui labai reikalingi žmonės.
Man atrodo, kad valstybė turi būti pirma institucija, kuri juos pastūmėja daryti kažką originalaus, kažką savito“, – lrt.lt atskleidė savo motyvus Jurga.
Trečiadienį J. Imbrasas iš viso įteikė 52 apdovanojimus labiausiai Vilniui nusipelniusiems žmonėms.
Pasižymėję žmonės dėl politinių motyvų ir anksčiau atisakydavo apdovanojimų: štai generolas Jonas Kronkaitis nepriėmė nušalintojo prezidento Rolando Pakso apdovanojimo.
Tuo metu disidentė Nijolė Sadūnaitė viešai buvo paklaususi Prezidento Valdo Adamkaus, kodėl šis teikiąs apdovanojimus buvusiems KGB generolams ir agentams.
Sulaikyti asmenys, kurie įtariami spalio 14 d. Vilniuje, Salininkuose, prie prekybos centro „Maxima“ užpuolę bendrovės „Falk Security“ inkasatoriaus automobilį, pranešė Vilniaus apygardos prokuratūra.
Vilniaus miesto policijos bei Vilniaus apygardos prokuratūros prokurorai atlikdami ikiteisminį tyrimą bei operatyvinius veiksmus antradienį Vilniuje sulaikė asmenis, kurie įtariami padarę šį nusikaltimą.
Teisme paskirtos kardomosios priemonės – suėmimas.
Šiems asmenims gali būti kaltinami nusikalstamu susivienijimu ir dėl galimai kitų įvykdytų nusikaltimų.
Po užpuolimo buvo pranešama, kad inkasatorių automobilį pagrobė keturi ginkluoti plėšikai. Banditų grobis – 1,7 mln. Lt.
Lietuviai neprisiima atsakomybės dėl šalyje pasitaikančių korupcijos atvejų. Dažniausiai manoma, kad dėl to kalti kiti, o ne jie patys. Tokią išvadą daro „Transparency International“ Lietuvos skyriaus atstovai, vertindami tyrimo apie korupcijos paplitimą rezultatus.
Per pastaruosius 12 mėnesių didesnė dalis gyventojų (36 proc.) mano, kad korupcijos mastas nepakito, bet 31 proc. gyventojų – kad ji ši\ek tiek išaugo. Dauguma (42 proc.) verslininkų taip pat galvoja, kad per pastaruosius 12 mėnesių korupcijos mastas nepakito, o 24 proc. verslininkų – jog ji ši\ek tiek išaugo.
Kyšis vis dar gelbsti
Gyventojų, manančių, kad kyšis padeda spręsti problemas, daugėja, o tuo įsitikinusių verslininkų dalis išlieka tokia pati. Dauguma gyventojų (67 proc.) ir kiek mažiau nei pusė verslininkų (42 proc.) pripažįsta, kad duotų kyšį. Per pastaruosius metus kyšį yra davę 28 proc. gyventojų ir 17 proc. verslininkų.
Kyšio neduotų, nes tai prieštarautų jų įsitikinimams, sako 16 proc. gyventojų ir 23 proc. verslininkų. Kas trečia įmonė, norėdama sutvarkyti reikalus, yra linkusi valstybės tarnautojui siūlyti kyšį mainais į greičiau atliktą paslaugą. Taip elgtųsi ir 27 proc. gyventojų.
42 proc. gyventojų visuomet bando išsiaiškinti, kokie yra papildomų „paslaugų“ įkainiai vienoje ar kitoje institucijoje.
Kas ketvirtas gyventojas ir verslininkas teigia, jog praneštų apie žinomą korupcijos atvejį, tačiau pranešė tik 3 proc. gyventojų ir 4 proc. verslininkų. Didelė dalis gyventojų ir verslininkų teigia, jog pranešimo galimybę „apsvarstytų priklausomai nuo aplinkybių“.
Labiausiai korumpuota – valdžia
Labiausiai korumpuotomis Lietuvos visuomenė suvokia politines partijas, Seimą, teisėsaugos institucijas, teismus ir Vyriausybę. Mažiausiai korumpuotomis – Bažnyčią, nevyriausybines organizacijas ir Prezidentūrą.
Verslininkai kur kas dažniau nei gyventojai mano, kad per pastaruosius metus išaugo žiniasklaidos korumpuotumas.
Lyginant 2007 metus ir 2005 metus gyventojų pateikiamus institucijų korumpuotumo vertinimus, didžiausią pažangą padarė Valstybinė mokesčių inspekcija, Valstybinė ligonių kasa, teritorinės muitinės, „Sodra“.
Remdamiesi asmenine patirtimi gyventojai labiausiai korumpuotomis laiko kelių bei kriminalinę policijas, teritorines muitines, respublikines ligonines ir klinikas, apskričių viršininkų administracijas.
Vadovaudamiesi patirtimi įmonių vadovai labiausiai korumpuotomis laiko politines partijas, kelių policiją, apskričių ir rajonų žemėtvarkos skyrius, Seimą, apskričių viršininkų administracijas.
Pasak verslininkų, per dvejus metus didžiausią pažangą padarė Valstybinė mokesčių inspekcija, teritorinės muitinės, Registrų centras, Valstybinė darbo inspekcija.
Žymių pokyčių nėra
„Korupcijos situacija iš esmės nesikeičia. Techninių apžiūrų centruose žmonės prisipažįsta mažiau kyšininkaujantys. Bet tai nėra žymūs pokyčiai į gerąją pusę. Galime sakyti, kad yra ši\ek tiek prošvaisčių. Tačiau reikšmingo pokyčio tikrai negalime konstatuoti“, – Lietuvos radijui sakė Rytis Juozapavičius, „Transparency International“ Lietuvos skyriaus vadovas.
Šios įstaigos projektų vadovė Jolanta Aleknevičienė džiaugiasi tuo, kad kyšininkavimo indeksai rodo, jog kol kas korupcija nedidėja.
„Tai tarsi ramybės situacija, lyg ir pristabdyta korupcija. Žvelgiant į tai, kad kyšis yra dažnas ir vis tik daug žmonių duoda kyšį, kol kas mes gerų žinių neturime ir žmonės mano, kad kalti kiti, o ne jie patys. Kol žmonės patys neprisiima kaltės ir atsakomybės, tol labai sunku kažką padaryti. Tačiau kiekvienas turi jausti atsakomybę ir visų pirma pradėti nuo savęs“, – kalbėjo J. Aleknevičienė.
Trečiadienį avarijose Alytaus ir Vilkaviškio rajonuose žuvo trys žmonės, taro jų – trylikos metų moksleivė, praneša Lietuvos radijas.
Alytaus rajone žuvo Lazdijų ligoninės vyr. gydytojas su vairuotoju. Nelaimė atsitiko jiems važiuojant greitosios medicinos pagalbos automobiliu.
Pirminiais duomenimis, avariją sukėlė be priežiūros paliktas arklys. Pranešama, kad gyvulys iššoko į kelią priešais miškovežį. Jo vairuotojas nesuvaldė automobilio, išvažiavo į priešpriešinio eismo juostą ir kaktomuša susidūrė su greitosios pagalbos automobiliu, kuris važiavo Alytaus link.
Greitosios medicinos pagalbos vairuotojas ir 54 metų gydytojas žuvo iš karto.
Kitoje avarijoje, įvykusioje Vilkaviškio rajone, vilkikas atsitrenkė į vaikus vežusį autobusą.
Automobilius vežęs vilkikas įsirėžė į autobusą tuo metu, kai šis buvo sustojęs paimti vaikų.
Vietoje žuvo 13 metų mergaitė, septintokė, Vilkaviškio „Aušros“ gimnazijos mokinė.
Buvusiam EBSW koncerno vadovui Gintarui Petrikui Generalinėje prokuratūroje trečiadienį pranešta apie ikiteisminio tyrimo Lietuvos valstybinio komercinio banko turto iššvaistymo byloje pabaigą.
Organizuotų nusikaltimų ir korupcijos tyrimo departamento prokuroras įsitikinęs, jog surinkta pakankamai duomenų, pagrindžiančių įtariamojo kaltę, pranešė Generalinė prokuratūra.
Banko tarybai vadovavęs G. Petrikas įtariamas iš anksto susitaręs ir veikdamas bendrininkų grupėje organizavęs 16,2 mln. Lt iššvaistymą. Jam gresia iki septynerių metų nelaisvės.
Baudžiamoji byla teismui bus perduota, kai įtariamasis susipažins su 27-iais tomais jos medžiagos. G. Petrikas taip pat turi teisę prašyti tyrimo medžiagą papildyti.
Anksčiau skelbta, jog iš banko iššvaistyta iš viso apie 111 mln. Lt.
Oficialūs įtarimai šioje byloje G. Petrikui pareikšti rugsėjo pabaigoje. Jis juos neigė.
G. Petrikas taip pat yra įtariamasis Kauno holdingo kompanijos byloje. Pranešta, jog čia jis kaltinamas iššvaistęs 24 mln. Lt, tačiau kaltę taip pat neigė.
Iš Lietuvos po skandalų pabėgęs G. Petrikas nuo teisėsaugos slapstėsi septynerius metus. JAV federalinio tyrimų biuro pareigūnai jį sulaikė 2004-ųjų pavasarį.
Rugsėjį bėglys parskraidintas į Lietuvą.
G. Petriko vadovaujamas EBSW koncernas ir jam priklausiusi Kauno holdingo kompanija 1992-1995 m. iš gyventojų surinko daugiau nei 344 mln. Lt santaupų ir liko jiems skolinga apie 80 mln. Lt.
Visa EBSW koncerno valstybei padaryta žala vertinama per milijardą litų.
Didžioji dauguma lietuvių tebesilaiko senųjų Kūčių tradicijų, tačiau tai daro ne visi, rodo tyrimų bendrovės „GfK CR Baltic“ atlikta apklausa.
Iš 99 proc. respondentų, pasisakiusių, jog švenčia Kūčias, tik dalis – 83 proc. nurodė Kalėdų išvakarėse valgantys tradicinę dvylikos patiekalų vakarienę.
77 proc. žmonių sakėsi besidalijantys kalėdaičiais, 58 proc. – nakčiai vėlėms palieka maisto ant stalo, 57 proc. – per šventinę vakarienę sukalba maldą, 22 proc. – eina į Piemenėlių mišias, 18 proc. – buria ir žaidžia tradicinius žaidimus.
Kūčias ir pirmąją Kalėdų dieną šalies gyventojai taip pat tebelaiko  išimtinai šeimos švente.
Sostinės policijos buvusio vadovo Eriko Kaliačiaus sūnus ilgai nenorėjo pats griauti neteisėtai suręstų pastatų. Tačiau Vilniaus apskrities valdininkai parengė jam staigmeną – 350 tūkst. litų kainuosiančius griovimo darbus, kuriuos atliks samdyti rangovai, rašo „Lietuvos žinios“.
Skandalas dėl Vilniaus rajone Svironių kaime esančios sodybos kilo dar 2005-aisiais. Tada paaiškėjo, kad ne vienus metus į statomą sodybą dirbti buvo vežami policijos areštinėje laikyti asmenys.
Faktams iškilus į viešumą E. Kaliačius suskubo atsistatydinti, o vėliau už piktnaudžiavimą tarnyba buvo nuteistas trejiems metams nelaisvės bausmės vykdymą atidedant.
Tačiau aistros dėl tada jau sūnui Andriui Kaliačiui padovanotos kaimo turizmo sodybos nenurimo. Mat buvo nustatyta, kad statiniai joje suręsti neteisėtai.
A. Kaliačius tikino pastatęs tik rąstinius namus ir smuklę. Kūlių ežero apsauginėje juostoje esanti prieplauka ir atraminė sienelė čia jau buvo sklypą perkant.
Pasibaigus teismų maratonui A. Kaliačius buvo įpareigotas nugriauti neteisėtus statinius, tačiau iki šiol jokie griovimo darbai ten nevyksta. Neseniai už teismo sprendimo nevykdymą A. Kaliačiui buvo skirtos 500 ir 400 litų baudos.
Po operacijos mirusios biržietės artimieji kreipėsi į prokuratūrą, prašydami išsiaiškinti, ar ligoninėje jai nebuvo užkrėstas kraujas. Biržų medikai neigia savo kaltę ir tikina, kad mirtį galėjo sukelti moters organizme buvusi infekcija, skelbia „Panorama“.
28 metų Biržų policijos tyrėja mirė antrą dieną po laparoskopinės operacijos, praėjusį trečiadienį atliktos Biržų ligoninėje.
Kitą dieną po operacijos, pablogėjus ligonės būklei, ji skubiai išvežta į Panevėžio apskrities ligoninę, kur ir mirė. Medikai jau niekuo nebegalėjo padėti.
Artimieji sako įsitikinę operavusių medikų kalte.
„Net nesakė man apie šią operaciją, nes ji yra visiškai gyvybei nepavojinga. Kai sužinojau, kad ji mirusi, negaliu patikėti, kad mano sesers mirtis natūrali. Gydytojai patys diagnozavo užkrėtimą, bet nesureagavo, nesugebėjo išgydyti“, – tvirtino mirusios sesuo Gražina Šiaučiūnaitė.
Panevėžio ligoninėje po skrodimo nustatyta, kad moteris mirė nuo kraujo užkrėtimo.
Tačiau Biržų ligoninės vadovas neigia, kad esą ligonė buvusi užkrėsta per operaciją.
Nors oficialių patanatominių tyrimų rezultatų dar negauta, medikai tikina esą kraujo užkrėtimą galėjęs sukelti ligonės kraujyje rastas streptokokas.
„Operacija, narkozė – tai organizmo stresas. Galbūt tai buvo paleidžiamasis mechanizmas, dėl kurio gavosi baktereminis šokas su inkstų funkcijos nepakankamumu, su plaučių distreso sinchronu“, – „Panoramai“ aiškino Biržų ligoninės vyriausiasis gydytojas Nikolajus Jeloza.
Ligoninės vadovas tikina, esą žaibiškai išplitus kraujo užkrėtimui, ligoniui vargu ar galima padėti.
Išanalizavusi oficialias mirties išvadas, ligoninės vidaus audito komisija pradėsianti tyrimą. Kol kas operavęs gydytojas nuo darbo nenušalintas.
Po moters artimųjų kreipimosi, Biržų prokuratūra pradėjo ikiteisminį tyrimą dėl galimo aplaidaus gydytojų darbo ir laukia teismo medicinos ekspertų išvadų.
„Skirsime deontologinę ekspertizę. Jeigu ten kažkas bus, tai jie nustatys – kokio rango gydytojas, ką pažeidė, kiek pažeidė, ar nepažeidė“, – sakė Biržų rajono apylinkės vyriausiasis prokuroras Arvydas Bartkevičius.
Šiuo metu Biržų prokuratūroje atliekami dar du ikiteisminiai tyrimai dėl galimo aplaidaus šios ligoninės medikų darbo.
Paieška (Reda Hofmanaitė)
Konservatoriai šią savaitę tikisi sulaukti užsienio reikalų ministro pasiaiškinimo dėl jo pasisakymų apie Rusiją. Esą aukšto pareigūno pasisakymai Maskvos gali būti suprasti kaip reikalavimų atlyginti okupacinę žalą atsisakymas. Pats ministras sako, kad norint išeiti iš aklavietės, kurioje Lietuva yra jau daugiau kaip dešimtmetį, derybose su Rusija būtina ieškoti sprendimų, o ne kaltųjų, praneša LTV „Panorama“.
Sovietinio palikimo atsikratyta prieš beveik du dešimtmečius, tačiau Lietuvai padaryta skriauda, pasak konservatorių, negali būti užmiršta.
Pastaraisiais mėnesiais ne kartą girdimus užsienio reikalų ministro teiginius, kad Rusija nėra Sovietų Sąjunga ir ji neatsakinga už prievartinį prijungimą prie SSRS, grupė parlamentarų vadina prieštaraujančiais Lietuvos įstatymams ir šią savaitę laukia ministro pasiaiškinimo, po kurio esą bus sprendžiama, ar reikalauti interpeliacijos.
Būtent tai, kad santykius su Rusija Lietuva iki šiol bandė aiškintis reikalaudama milijonų, o ne ieškodama bendro požiūrio, pasak Petro Vaitiekūno, ir yra ta priežastis, kodėl derybos atsidūrė aklavietėje.
Užsienio reikalų ministras sako neketinantis atsižadėti ne sykį viešai pakartoto teiginio, kad kaip žlugusios Sovietų Sąjungos teisių perėmėja Rusija esą paveldėjo tam tikras pareigas, tačiau ne kaltę.
Kritikams P. Vaitiekūnas siūlo perskaityti visą jo pasakytą kalbą, o ne žiniasklaidoje pasirodžiusias citatas – jei ir po to konservatoriams kils klausimų, jis sako nebijantis būti nuverstas iš posto.
Užsienio reikalų ministrą palaiko ir aukščiausia užsienio politiką formuojanti institucija. Prezidento patarėjai sako pastarojo pasisakymuose prieštaravimo Lietuvos pozicijai santykiuose su Rusija neįžvelgiantys.
„Prezidentas visiškai pasitiki užsienio reikalų ministru P. Vaitiekūnu. Tai, kas dabar vyksta, yra daugiau interpretacijos, ir būtų gerai, kad tokių interpretacijų užsienio politikoje nebūtų“, – teigė Prezidento patarėjas Valteris Baliukonis.
Buvusio Lietuvos atstovo Rusijoje Egidijaus Bičkausko teigimu, santykiai su šia šalimi visada buvo itin jautri tema, mat juos visada temdė Sovietų Sąjungos šešėlis. Net po nepriklausomybės atkūrimo Lietuvai derybose trūko racionalaus požiūrio į didžiąją kaimynę.
Daugiau kaip 15 metų Lietuva bando išsireikalauti atlyginti per 50 metų trukusią sovietų okupaciją padarytą žalą, vertinamą dešimtimis milijardų litų.
Tačiau lig šiol Rusija atmeta siūlymus derėtis dėl okupacinės žalos atlyginimo.
Viena labiausiai augančių pasaulio ekonomikų – Kinijos – vilioja ir Lietuvos verslininkus. Ekspertai sako, kad lietuvių sėkmės raktas milijardinę rinką turinčioje šalyje – kokybiškas ir išskirtinis produktas. Tai yra tai, ko negali pasigaminti patys kinai, skelbia „Panorama“.
Ledai Kinijoje jau pralaužti, tačiau verslo reikalų čia turinčių lietuvių tebėra vienetai. Tikimasi, kad netrukus išnaudoti didžiulės Kinijos rinkos galimybes ryšis per šimtą Lietuvos įmonių.
Verslininkų skaičiavimais, kol kas labiau apsimoka atsivežti produkciją iš Kinijos nei atvirkščiai. Panašiai dirbti planuoja ir viena didžiausių Lietuvoje metalinių vamzdžių apdorojimo įmonių.
„Vokiečiai, prancūzai, britai dirba smarkiai – tai kuo mes prastesni? Būtų galima ten nusipirkti kažkokių kompleksinių dalių, pusfabrikačių, kuriuos galima panaudoti mūsų gamyboje, ruošiant galutinį   produktą, kurį parduotume kitose Europos šalyse“, – sakė „LT Technologies“ pardavimo vadovas Aldas Kikutis.
Savo nišos Kinijoje ieško ne tik stambios įmonės. Tekstilininkai viliasi įsitvirtinti Kinijos mados rinkoje – pasiūlyti lietuvių dizainerių modelių.
„Tikrai apsimokėtų ten darbo jėgą samdyti ir pardavinėti produktą. Kinai, ypač jaunimas, labiau orientuojasi į importinę, ne kinišką prekę“, – teigė Vilniaus modelių namų direktorė Jolanta Mikalajūnienė.
Pasak ekspertų, kinai gali pasigaminti, dažniausiai nukopijuoti, bet ką. Tad tikintis sėkmingo pardavimo šioje milijardinėje rinkoje būtina juos nustebinti – aukštomis technologijomis arba originalia produkcija.
„Galėčiau paminėti grybus, uogas ar medų – absoliučiai nišiniai produktai, kurie surado savo rinką“, – pasakojo Lietuvos ekonominės plėtros agentūros atstovė Lina Vaitkevičienė.
„Mūsų kelias – turime savo kokybę kelti naujausiomis technologijomis, ne antrinėmis kažkokiomis perpirktomis. Tada su tomis prekėmis išeiti į pasaulinę rinką – mes negalime pasiūlyti masinių produktų“, – aiškino profesorius Gediminas Mačys, Regioninių studijų asociacijos ekspertas.
Iš rankieji kinai pastaruoju metu kritikuojami dėl prastos kokybės ir net žalingos produkcijos. Europos Komisija siūlo griežtinti kokybės reikalavimus kiniškiems žaislams.
Dar prieš šias šventes Europos Komisija žada griežtesnius reikalavimus valstybėse narėse parduodamiems žaislams. Pasak vartotojų teisių komisarės, būtina tikrinti iš trečiųjų šalių patenkančią produkciją dar prie Europos Sąjungos išorinių sienų. Čia esą svarbus vaidmuo tenka jūros uostams, per kuriuos į ES teritoriją patenka 90 proc. importo, praneša „Panorama“.
Iš trečiųjų šalių importuojamų vadinamųjų „jautrių“ prekių sąraše – tiek kalėdiniai papuošalai, tiek populiariausios dovanėlės. Briuselis reikalauja itin kokybiškų vaikams skirtų prekių – įvairių žaislų ir tradicinių šventinių suvenyrų, mat pasitaikė atvejų, kai juose aptikta pavojingų medžiagų, pavyzdžiui, švino.
Daugiausia Kinijoje pagaminti žaislai akimirksniu buvo išimti iš prekybos, tačiau, pasak ekspertų, kiek jų iškeliavo į vaikų rankas – nesuskaičiuosi.
„Galime atšaukti prekes iš lentynų, bet jau būna vėlu. Nebrangus žaislas gali būti labai pavojingas, tačiau tėvai į tai neatkreips dėmesio – gal jie neskaito laikraščių ar nežiūri televizijos. Niekas negražins žaislų, tai reiškia, kad produktai turi būti sustabdyti dar prie ES sienos – štai kodėl toks reikšmingas muitinių vaidmuo“, – aiškino ES vartotojų teisių komisarė Maglena Kuneva.
Vasaros pabaigoje vos per keletą savaičių iš rinkos atšaukta keliolika milijonų Kinijoje gamintų „Matel“ žaislų. Nors pusė produkcijos tenka Jungtinėms Valstijoms, jie buvo uždrausti ir ES.
90 proc. importo iš trečiųjų šalių į bloko teritoriją patenka jūra, trečdalis – per vieną didžiausių Europoje Hamburgo uostą. Per metus priimantis 9 mln. konteinerių, uostas pirmauja ne tik prekių apimtimi, bet ir griežtu jų tikrinimu.
Vis dėlto ekspertai sako, kad šimtaprocentinė patikra neįmanoma, tad ES šalys turėtų atlikti bendrą grėsmių analizę, sudaryti tikrintinų prekių sąrašus, o muitinės nuolat keistis informacija.
„Baltijos šalys, Lenkija ir Skandinaviją – jų uostai taip pat yra išorinės ES. Juk tai ne tik Hamburgas – visos prekės, kurios atkeliauja per Hamburgą, lygiai taip pat gali būti legalizuotos Lietuvoje ir taip patekti į ES“, – teigė Baltijos jūros šalių regiono produktų saugumo koordinatorė Erika Šmet.
Klaipėdos teritorinės muitinės atstovai sako, kad, tikrinant jūra atkeliaujančius krovinius, produktų saugos pažeidimų užfiksuojama nedaug. Vos keletas atvejų per metus.
Tiesa pripažįsta, kad patikra atliekama tada, kai gaunami perspėjimai iš kitų ES šalių. Be to, importo per vienintelį Lietuvos Klaipėdos uostą apimtys gana nedidelės.
Ekspertai pasigenda glaudesnio bendradarbiavimo tarp šalių, vykdančių misijas Afganistane – tai iliustruoja faktas, kad kai kurioms šalims stokojant lėšų projektams, turtingesnės tiesiog neranda būdų, kaip išleisti pinigus savo globojamose provincijose, praneša LTV „Panorama“.
Net devynios iš konferencijoje Vilniuje dalyvaujančių 23 šalių vadovauja Provincijos atkūrimo grupėms Afganistane, kitos – jose turi savo atstovų.
Ekspertai pabrėžia, kad visos misijas vykdančios šalys prisiėmė didelę atsakomybę, tačiau tik dalinantis ta atsakomybe, o kartu ir patirtimi, bendrai koordinuojant veiklą, įmanoma tikėtis ilgalaikės sėkmės. Lietuva planuoja ieškoti partnerių darbui ir savo globojamoje Goro provincijoje.
„Tai vienas iš klausimų, kuriuos žadame iškelti šitoje konferencijoje. Turtingos šalys nepajėgia įsisavinti lėšų, nes trūksta partnerių ar saugumo padėtis yra blogesnė. Kodėl nesudaryti galimybės tas lėšas panaudoti kitur, pavyzdžiui, Goro provincijoje“, – svarsto projektų Afganistane koordinatorė, ambasadorė Gintė Damušytė.
Skurdžiausia Afganistano provincija Lietuvos vadovaujamai atkūrimo grupei patikėta jau daugiau kaip dvejus metus. Įgyvendintų darbų – daugiausia švietimo ar sveikatos apsaugos srityje – ne vienas, tačiau ilgalaikiai rekonstrukcijos projektai kartais lieka neįgyvendinti.
Afganistano atstovai pabrėžia, kad gal net labiau nei materialinių gėrybių šaliai trūksta išsilavinusių specialistų.
„Gabumų vystymas, stiprių žmogiškųjų resursų turėjimas, ypač tokiuose atokiuose rajonuose kaip Goras, kur aktyviai dirba Lietuva, yra svarbi tema“, – sako Ghulamas Jalanis Popalu, Afganistano vietos valdymo klausimų ministras.
Apklausos rodo, kad iškart po saugumo situacijos kaip didžiausios problemos įvardijamos būtent korupcija, skurdas, neraštingumas ir nedarbas.
Kad Afganistano pastatymas ant kojų yra ne viena karinė operacija, pripažįsta ir NATO vadovai. Vienintelis provincijos atkūrimo grupei Afganistane vadovaujantis nekariškis pabrėžia būtinybę stiprinti civilių ekspertų vaidmenį.
„Afganistane yra nemažai vietų, kur saugumo padėtis yra stabili ir kurioms daug labiau reikia rekonstrukcijos projektų. Man atrodo, tiesiog beprotybė, kad šiose provincijose dar veikia provincijos atkūrimo grupės, vadovaujamos kariškių.
Manau, tai daro visiškai neteisingą įspūdį Afganistano žmonėms“, – teigia ambasadorius Deividas Slinas, Afganistano Lashkar Gah provincijos atkūrimo grupės vadas.
Ekspertų nuomone, ir Lietuva nepakankamai išnaudoja stabilią situaciją Gore – misijoje dirba vos keletas civilių, kai karių beveik pusantro šimto. Esą didžiuodamasi, kad po Lietuvos vėliava tarnaujančių karių dėka užtikrinamas provincijos saugumas, Vyriausybė neturėtų pamiršti ne mažiau svarbios pagalbos atstatant kraštą.
Tuo metu, kai socialinio būsto laukia daugiau kaip pusketvirto tūkstančio sostinės gyventojų, kai kuriuose iš jų įsikūrę savivaldybės tarnautojų artimieji. Pareigūnai pripažįsta, kad tikslios apskaitos, kas ir kokiu pagrindu gyvena savivaldybei priklausančiuose butuose, iki šiol nėra, praneša LTV „Panorama“.
Kai stogo virš galvos laukia tūkstančiai, vienas iš Vilniaus savivaldybei priklausančių butų jau ne pirmus metus už kuklų mokestį nuomojamas savivaldybės tarnautojos, kurios kompetencijoje yra domėtis, kaip naudojamas savivaldybės turtas, dukrai.
Socialinį būstą pradėjusi administruoti įmonė sako šios nuomininkės niekaip nerandanti, o nuomos sutarties iš savivaldybės negaunanti.
Tad kokiu pagrindu šis butas skirtas sako negalinti išsiaiškinti.
„Jeigu jau pusę metų niekas negyvena bute, tai gal tam nuomininkui jo ir nereikia, aš taip suprantu. Eilė tikrai nemaža, mes greitai išnuomosime tą butą“, – sakė viešosios įstaigos „Vilniaus butai“ direktorius Valentinas Grumbinas.
Savivaldybės kontrolierė neįžvelgia jokio interesų konflikto, kad jos dukrai pirmumo tvarka nuomojamas butas.
„Atsiprašau brangieji, aš nekomentuoju – yra viešieji ryšiai ir prašome pas juo. Kreipkitės į tarybą, kai ji įpareigos, tai ir kalbėsiu“, – komentuoti situacijos LTV žurnalistams nepanoro Vilniaus savivaldybės kontrolierė Zita Švobienė.
Savivaldybės atstovai paaiškinti, kokiu pagrindu jau kelerius metus nuomojamas butas kontrolierės dukrai, negalėjo. Esą tai padaryta pagal tuo metu galiojusius įstatymus.
„Įstatymai keičiasi. Ankščiau buvo galimybė išnuomoti butus laikinai, tuo metu vadinamus manevrinio fondo.
Jie tada buvo nuomoti pagal savivaldybės, pagal Vyriausybės priimtus sprendimus“, – aiškino Vilniaus savivaldybės Socialinio būsto skyriaus vedėja Birutė Stankevičienė.
Nors savivaldybei priklauso daugiau kaip 4 tūkst. butų, socialinio būsto laukiantiems pusketvirto tūkstančio vilniečių – tarp kurių ir neįgalieji, našlaičiai ir jaunos šeimos – teks apsišarvuoti kantrybe, kol bus pastatyti nauji namai.
Mat apie 70 proc. senųjų butų buvo išnuomoti neterminuotam laikui dar tuomet, kai negaliojo įstatymas, reikalaujantis kas trejus metus turto ir pajamų deklaracijomis įrodyti, kad savivaldybės parama nuomininkams reikalinga.
„Kai žmogus gauna tą butelį, tai praktiškai jis nebeatlaisvinamas. Žmogus gyvena, vaikai gyvena ir taip toliau“, – tvirtino V. Grumbinas.
Savivaldybės atstovai sako neterminuotų sutarčių nutraukti negalintys, o išsiaiškinti, ar žmogui reikalinga socialinė parama taip pat sudėtinga.
Jie žada Vyriausybės prašyti, kad ši nustatytų visiems savivaldybės nuomininkams vienodas teises ir pareigas bei privalomą turto ir pajamų deklaravimą kas treji metai.
Mėsos perdirbėjai perspėja apie augsiančias kainas, tuo metu gyvulių augintojai skundžiasi negalintys pragyventi – mažai gaudami už parduodamą žaliavą, jie priversti trauktis iš rinkos. Pasak ekspertų, aiškinimai, kas teisus, nepadės – vienu ar kitu atveju, kainų našta guls ant vartotojų pečių, praneša LTV naujienų tarnyba.
Galvijų augintojai teigia net atsisakantys siūlomos paramos veisliniams gyvuliams pirkti – esą kylant pašarų ir išteklių kainoms juos išauginti brangu, o už parduodamą mėsą perdirbėjų siūloma kaina juokinga – žemdirbiai tegauna apie pusę išleistų pinigų.
„Gyvulį užauginti – tai ne vištą ar kiaulę. Reikia metų ar pusantrų, kad jį būtų galima parduoti, ir už tokią kainą auginti tiek metų, dar žinant kad parduosi su nuostoliu. Tai niekas neaugina. Ieško kito verslo“, – kalbėjo Žemės ūkio bendrovių asociacijos generalinis direktorius Jonas Sviderskis.
Perdirbėjai neigia, kad pelnosi spausdami gyvulių augintojus. Esą gamybos kaštai auga ir jiems.
Nors žaliavos kol kas turi pakankamai – į Lietuvą plaukia pigi Lenkiška mėsa, – jie pripažįsta, kad iš rinkos ėmus trauktis vietiniams galvijų augintojams, situacija gali pasikeisti – mėsos, ypač kokybiškos, kaina išaugs.
„Metas nėra toks ramus, kaip visi galvojame, nes labai aiškiai žinome, kad pašarai pabrango 100 proc. visoje Europoje, gyvuliai auga, visgi, vartodami pašarus“, – aiškino bendrovės „Nematekas“ direktorė Egidija Vaicekauskienė.
Žemės ūkio ministerija sako galinti tik iš šalies stebėti su verslo logika nesuderinamas tendencijas mėsos sektoriuje – esant pigiai žaliavai, galutinis produktas vis tiek brangsta.
Tuo metu pranešama, kad mėsos kainos, priklausomai nuo gaminio ir gamintojo, netrukus pakils nuo 5 iki 20 proc. Antras mėsos brangimo šuolis esą pasikartos po Naujųjų.
Nepaisant Vyriausybės skelbiamos kovos su korupcija, Lietuvos įvertinimas skelbiant valstybių korupcijos suvokimo indeksą nesikeičia. Tačiau Premjeras Gediminas Kirkilas atvirai suabejojo tarptautinės organizacijos „Tranparency International“ parengtu tyrimu, kuris atseit yra subjektyvus, pranešė „Panorama“.
Nors Lietuva vis dar lieka žemiau 5 balų, skiriamų šalims sugebančioms pažaboti korupcijos lygį, Premjeras teigia, kad Vyriausybė dirba skaidriai ir kritikuoja tyrimą.
„Korupcijos   tyrimai yra kas kita, o tokių mes neturim, tai, manau, penktadienį mes aptarsime. Manau, reikia nustoti spekuliuoti šita tema, „Transparency International“ irgi turi turėti atsakomybės“, – teigia G. Kirkilas.
Pasak jo, Lietuva vietoje nestovi.
„Gerėjam ar blogėjam – čia kitas klausimas, tačiau reikia turėti lygintinus realius duomenis. Suvokimas yra kas kita“, – svarsto Vyriausybės vadovas.
Tuo metu opozicija į tyrimo duomenis numoti ranka nesirengia.
„Mes ketiname artimiausiame posėdyje prašyti kad ministras pirmininkas atsakytu į esminius klausimus – kas yra padaryta įgyvendinant kovos su korupcija programą. Tokia programa yra, net 57 priemonės numatytos“, – sako Petras Auštrevičius, Seimo Liberalų sąjūdžio frakcijos seniūnas.
Prieš beveik 11 mėnesių G. Kirkilas yra pažadėjęs atsistatydinti, jei per vienerius metus nesumažės, palyginus su kitomis šalimis, aukštas korupcijos lygis Lietuvoje.
Prezidentas pasirašė dekretą dėl brigados generolo Arvydo Pociaus atleidimo iš Lietuvos kariuomenės Lauko pajėgų vado pareigų. A. Pocius bus deleguotas į vieną iš NATO būstinių JAV atstovauti Lietuvą, pranešė LTV „Panorama“.
Valdas Adamkus dar praėjusią savaitę pasirašė dekretą dėl brigados generolo Arvydo Pociaus atleidimo.
Prezidentūra apie dekretą oficialiai nepaskelbė iki šiol. Pasak krašto apsaugos ministro Juozo Oleko, A. Pociaus kandidatūra derinta ir su Prezidentu.
A. Pocius NATO vadavietėje bus atsakingas už karių mokymą ir rengimą. Jis ten tarnaus trejus metus.
„Peržiūrėjome visus mūsų generolus, kurie šiandien dirba Lietuvos kariuomenėje ir nusprendėme, kad generolas A. Pocius yra tinkamiausias užimti šioms pareigoms“, – aiškino J. Olekas.
Tokiu skyrimu stebisi Seimo laikinosios tyrimo komisijos Juro Abromavičiaus žūties aplinkybėms tirti pirmininkė Loreta Graužinienė.
Pasak jos, komisija yra priėmusi protokolinį sprendimą, nepalankų brigados generolui.
Šis, liudydamas komisijoje, teigė, esą J. Abromavičius ragino iš Pakaunės miškų grįžusius savanorius vėl grįžti atgal.
A. Pocius komisiją tikino, kad tai galintys paliudyti vaizdo įrašai, tačiau jų jis komisijai nepateikė.
Dėl minėtų generolo žodžių, J. Abromavičiaus žmona kreipėsi į teismą.
Kas pakeis generolą A. Pocių Lauko pajėgų vado pareigose – kol kas neaišku. Laikinai jį pavaduos pulkininkas Vytautas Žukas.
Perėjimas prie profesionalios kariuomenės užtruks mažiausiai penkerius metus. Jau šiemet šauktinių pakviesta 500 mažiau.
Krašto apsaugos ministras Juozas Olekas ir kariuomenės vadas Valdas Tutkus su Prezidentu Valdu Adamkumi aptarė numatomus struktūrinius pertvarkymus kariuomenėje.
Iki 2012-2013 metų Lietuvoje turėtų būti pereita prie profesionalios kariuomenės, o privalomoji karinė tarnyba – panaikinta.
Perėjimas prie profesionalios kariuomenės jau vyksta – šiemet, lyginant su praėjusiais metais, karių skaičius sumažintas tūkstančiu, iš jų šauktinių – penkiais šimtais.
Profesionalus eilinis, pagal projektą, turėtų gauti mažiausiai 2 tūkst. Lt atlyginimą, jam nenumatytas joks išsilavinimo cenzas – tarnauti tėvynei galės ir vidurinės mokyklos nebaigęs žmogus.
Lietuvoje, kaip ir kaimyninėse Latvijoje, Estijoje, Lenkijoje, išliks savanorių pajėgos.
Dabartinė jų veikla – dalyvavimas tarptautinėse misijose – labai panaši į numatomą profesionalams.
Socialiai neteisinga
Pasak Krašto apsaugos ministerijos (KAM) specialistės Aurimės Bikelytės, dabartinė karinės tarnybos tvarka yra socialiai neteisinga.
Ministerijos duomenimis, į privalomąją karinę tarnybą priimama žymiai mažiau jaunuolių nei yra galinčių ją atlikti – tik apie 4 proc.
Turint omenyje tai, kad karinė tarnyba yra priverstinė, patenkantieji į karinius dalinius pralaimi prieš tuos, kurie „netelpa“ į KAM numatytus šauktinių limitus. Negana to, ministerija yra įsipareigojusi mažinti šauktinių skaičių.
Pasak A. Bikelytės, privalomoji sistema niekada nemotyvuoja, o savanoriškai ateinantys jaunuoliai būtų labiau suinteresuoti gerai atlikti savo prievoles.
Kainuos tris kartus brangiau
Krašto apsaugos ministro J. Oleko teigimu, 2 tūkstančių profesionalių karių išlaikymas per metus pabrangs 40 mln. Lt, lyginant su tokio paties skaičiaus šauktinių išlaikymu.
Tačiau, pasak jo, šios išlaidos ilgainiui atsipirks.
„Profesionalas karys tarnaus 3 ar 4 metus, o šauktinį reikia paruošti kasmet. Tai ši\ek tiek sumažina mokymo bazę, galbūt geriau saugoma mokymo technika.
Geriausias pavyzdys yra nelemti batai – šauktiniui reikia batų metams, o profesionalas su gerais batais gali atitarnauti ir dvejus metus“, – aiškino ministras.
KAM specialistės A. Bikelytės teigimu, ilgainiui nebeliks kareivinių, kuriose gyvena šauktiniai, valstybei nebereikės jų maitinti, tačiau prisidės profesionalių karių algos.
Kol kas neaišku, ar krašto apsaugos struktūros išties sugebės ilgainiui sutaupyti, tačiau minima neturtinė nauda – didės karių profesionalumas ir motyvacija.
Pasak A. Bikelytės, kariai sugebės naudotis pažangiomis technologijomis, kariuomenė galės įsigyti naujoviškos technikos, kuria bus kam naudotis.
J. Olekas pažymėjo, kad profesionalią kariuomenę turinti Lietuva galės aktyviau dalyvauti tarptautinėse misijose ir labiau prisitaikyti prie naujų grėsmių.
Iš Minsko išvyto ir Vilniuje prisiglaudusio universiteto studentai vis dažniau atsiduria Baltarusijos KGB akiratyje, pranešė LTV „Panorama“.
Po vasaros atostogų Baltarusijoje grįžtantys jaunuoliai pasakoja besidžiaugiantys, jei be problemų pavyksta kirsti sieną, tačiau prisipažįsta jaučiantys įtampą. Europos humanitarinio universiteto vadovybė apklausas ir kratas pasienyje vadina bauginimu.
Studentė iš Baltarusijos nuo televizijos kamerų slepia veidą, nes nebenori dar kartą sulaukti kvietimo į Baltarusijos saugumo struktūrų, kuriose jau buvo apklausta.
„Jie domisi universitetu: kaip jis veikia, kiek studentų, kokios jų pavardės, kokios dėstytojų pavardės, ko mokomės.
Taip pat buvo susirūpinę, ar bendraujame su lietuviais ir kaip jie nusiteikę rusų atžvilgiu. Klausė, ar bendraujame su užsieniečiais, apie ką su jais kalbamės, koks mano požiūris į politinę situaciją“, – pasakojo baltarusė Anastazija, studijuojanti Lietuvoje.
Studentai sakė grįžę tėvynėn ne tik buvę kviesti pasišnekėti į Saugumo struktūras, bet ir patyrę, ką reiškia krata ar net daiktų konfiskavimas pasienyje.
Daugelio nuomone, jie KGB dėmesio sulaukia todėl, kad yra Minske nepageidaujamos demokratinių jėgų remiamos mokslo įstaigos auklėtiniai.
„Jiems reikia tiesiog informatorių, kurie kaip nors padėtų gauti informacijos apie universitetą.
Baltarusiškoji paranoja išties egzistuoja – daugelis bijo, tačiau pamažu pripranti, nebesi įsitempęs – supranti, kad bet kada gali nutikti kažkas nemalonaus ir stengiesi tam nusiteikti“, – dėstė studentė Olga.
Studentai režimo aukomis tapo 2004 liepą, kuomet Baltarusijos valdžia iš vienintelės nevalstybinės mokslo įstaigos šalyje atėmė licenciją ir apkaltino antivalstybine veikla.
Minsko ruporai, pasak Europos humanitarinio universiteto vadovybės, tęsia puolimą ir prieglobstį jiems radus Lietuvoje.
Baltarusijos naujienų agentūros „BELTA“ pranešime 2007 m. birželį rašoma, jog „Europos humanitarinio universiteto veikla nukreipta daryti žalą Baltarusijos Respublikos interesams politinėje, humanitarinėje ir informacinėje sferose, juo taip pat naudojasi užsienio valstybių specialiosios tarnybos ir su jomis susijusios organizacijos bei asmenys, vykdydami neteisėtą veiklą mūsų šalies atžvilgiu“.
Baltarusijos specialiųjų tarnybų dėmesio sulaukia ir dėstytojai. Vienas jų neteko darbo valstybiniame universitete tik todėl, kad dėstė ir Europos humanitariniame universitete Vilniuje.
„Tenka apgailestaujant pripažinti, kad tai plačiai paplitę Baltarusijoje. Mes suprantame, kad tai spaudimo forma universitetui, nepriklausomam aukštajam mokslui.
Laisva diskusija Baltarusijoje suprantama kaip iššūkis režimui, kaip grėsmė“, – teigė Europos humanitarinio universiteto prorektorius Vladimiras Dudajevas.
Informacijos, kad Baltarusijos KGB į pokalbius kviečiasi Vilniuje studijuojančius baltarusius, Lietuvos Valstybės saugumo departamentas nekomentuoja.
Užsienio reikalų ministerija pripažįsta žinanti apie tokius atvejus ir esą nekartą atkreipusi baltarusių diplomatų dėmesį, kad tokie faktai kertasi su Minsko deklaruojamu siekiu suartėti su Europa.
Klaipėdos apygardos prokuratūra nutraukė ikiteisminį tyrimą dėl valstybinės saugomų teritorijų tarnybos vadovės Rūtos Baškytės veiksmų.
Priešingai nei Klaipėdos apylinkės prokurorai, apygardos pareigūnai R. Baškytės veiksmuose neįžvelgė nieko nusikalstama, praneša LTV „Panorama“.
Liepą įtarimus Valstybinės saugomų teritorijų tarnybos vadovei pareiškę Klaipėdos apylinkės prokurorai teigė, kad valdininkė esą netinkamai atlikusi savo pareigas, kai raštu atsakinėdama į įvairių institucijų bei privačių bendrovių paklausimus dėl statybų Kuršių nerijoje, pažeidė Kuršių nerijos nacionalinio parko planavimo schemos, Saugomų teritorijų įstatymo ir kitų teisės aktų nuostatus, taip sudarydama sąlygas neteisėtoms statyboms UNESCO saugomoje teritorijoje.
Taip valdininkė, anot apylinkės prokuratūros, ne tik diskreditavo valstybės tarnautojo vardą, bet ir padarė didelės žalos valstybei.
Rūta Baškytė tuomet pareiškė, kad įtarimai yra bandymas ją įbauginti ir užčiaupti. Jos teigimu, įtarimus pateikusios apylinkės prokuratūros vadovas Stanislovas Stulpinas jai yra daręs spaudimą, kad nebūtų sumažintas užstatymo plotas Pajūrio regioninio parko apsaugos zonoje, kurioje S. Stulpinas yra pasistatęs namą.
„Kadangi per spaudos konferenciją buvau paklausta apie S. Stulpino interesus saugomose teritorijose, sakykime, konkrečiai Pajūrio regioniniame parke, ir atsakiau į tuos klausimus, tai, kiek supratau iš spaudos, pats S. Stulpinas kreipėsi į apygardos prokuratūrą prašydamas perimti šį tyrimą“, – sako R. Baškytė.
Apygardos prokuratūra R. Baškytės veiksmuose neįžvelgė nieko nusikalstama, jokios žalos nepadaryta, o įtarimus reikšti, anot prokuroro, nebuvo jokio pagrindo.
Klaipėdos apylinkės prokuratūros vyriausiasis prokuroras Stanislovas Stulpinas neigia daręs spaudimą R. Baškytei. Generalinė prokuratūra tiria, ar jo veiksmuose nėra etikos pažeidimo.
R. Baškytė taip pat yra sakiusi, kad ją nušalinti norėtų būrys Seimo narių, tačiau būdama valstybės tarnautoja, atsisakė nurodyti jų pavardes.
Lietuvoje klestint nenaujų automobilių verslui, tirštėja mašinų turgų rinka. Specialistai sako, kad naujų prekybos vietų atsiradimas garantuoja platesnes galimybes pirkėjams. Tačiau pabrėžia, kad auga pačių prekyviečių konkurencija, nes automobilių verslas, nors ir pelningas, – labai permainingas, praneša LTV naujienų tarnyba.
Planuojama, kad savaitgalį Šiaulių turguje susirinks maždaug pusšimtis prekeivių. Mašinų turgus Šiauliuose vėl veikia po daugiau nei septynerių metų.
Turgaus vadovas tikisi, kad didžiausiu automobilių turgumi Šiaurės Lietuvoje tapusi vieta trauks pirkėjus.
„Labai geros perspektyvos. Kiek tenka bendrauti su verslininkais, vežėjais, prekeiviais – visi palaiko ir labai maža dalis, kuri pesimistiškai nusiteikus“, – sakė Žydrūnas Augustinas, Pabalių turgaus direktorius.
Kauno miesto VPK Eismo priežiūros tarnybos viršininkas Alfonsas Tarasevičius prisipažino, kad apie tokią nenormalią situaciją išgirdo tik iš LŽ. "Jokių išimčių nėra ir būti negali. Yra Saugaus eismo komisijos nutarimas, kad laikinai automobiliai Sporto gatvėje gali būti laikomi tik didelių renginių sporto halėje metu. Dažniausia tai leidžiama daryti per krepšinio varžybas, tačiau tuomet judėjimą ir automobilių statymą šioje teritorijoje prižiūri pareigūnai", - dienraščiui sakė A.Tarasevičius.
LŽ kalbintas LKKA rektorius prof. Albertas Skurvydas prisipažino net nežinantis, koks ženklas stovi pėsčiųjų gatvės pradžioje. "Aš pro šitą pusę nevažiuoju, tai ir neatkreipiau dėmesio. Ši teritorija akademijai nepriklauso, tad jokios vietinės tvarkos nesame įvedę. Ir negalėtume to daryti", - patikino rektorius. Į klausimą, ar nereikėtų bausti savo auklėtinių ir pasirūpinti bent elementaria tvarka, A.Skurvydas atsakė kategoriškai: "Negi aš turiu vaikščioti ir žiūrėti, kaip elgiasi suaugę ir, tikiuosi, atsakingi žmonės? Tai eismo priežiūros tarnybų reikalas - tegul atvažiuoja, blokuoja ir baudžia."
Dar viena vizija
Vis dėlto savivalei galas gali ateiti. Metų pabaigoje miesto taryba pritarė ilgus metus Kauno apskrities sporto muziejaus direktoriaus Prano Majausko puoselėtai idėjai. Būtent LKKA ir S.Dariaus ir S.Girėno stadiono, kurio vienas pirmųjų statytojų ir buvo legendinis Steponas Darius, prieigose gali atsirasti Lietuvos sporto šlovės alėja. Joje turėtų būti įamžinti visų laikų garsiausi šalies sportininkai: olimpiadų, pasaulio, Europos pirmenybių, universiadų ir kitų svarbių tarptautinių varžybų nugalėtojai bei prizininkai. Palaikę šią iniciatyvą Kauno miesto tarybos nariai žada kreiptis į valstybės institucijas, kad tam būtų skirta šalies biudžeto lėšų. Tiesa, skeptikai sako, esą noras tokią svarbią atminimo vietą rengti netoliese sporto halės tik dar kartą įrodo, jog sporto rūmų Nemuno saloje miesto valdžia nė nesirengia statyti. Neoficialiai kalbama, kad po visa Lietuvos sporto šlovės alėja gali atsirasti ir didžiulė požeminė stovėjimo aikštelė, esą ji išspręstų daugelį problemų. Tačiau... Tai ne pirma ir greičiausiai ne paskutinė skambi idėja, kilusi laikinojoje sostinėje, bet, deja, taip ir likusi tik vizijose. Karčiausią piliulę teko praryti kauniečiams, kai paminklas Lietuvos krepšiniui iškilo Vilniuje - Kauno politikai ir visuomenė, ilgai svarstę ir derinę neegzistuojančio projekto detales, taip ir liko it musę kandę.
Dar šis tas karšto
Taika žmonėms ir žvėrims.
Talino meras Edgaras Savisaaras per atvirą Talino rotušės langą tradiciškai karalienės Kristinos žodžiais paskelbė Kalėdų taiką. "Gruodžio 25-ąją, jei to norės Dievas, ateis palaimintoji mūsų Viešpaties ir Išganytojo Gimimo diena. Todėl tebūnie paskelbta visuotinė Kalėdų taika, kad žmonės švęstų pamaldžiai, su deramu saiku ir elgtųsi taikiai bei padoriai. O tas, kas išdrįs pažeisti Kalėdų taiką neteisėtu ar nederamu elgesiu, bus apkaltintas nusikaltimu sunkinančiomis aplinkybėmis ir nubaustas pagal įstatymus bei nustatytą tvarką, - fanfaroms paskelbus vidurdienį miesto galva vėl perskaitė senovės įsaką, o baigdamas sveikinimą pridūrė: - Ir tegul trunka Kalėdų taika iki Šv. Kanuto dienos, sausio 13-osios." Šv. Kanutas Estijoje garbinamas kaip amatininkų gildijos globėjas.
Kalėdų taiką pirmą kartą XVII amžiuje paskelbė Švedijos karalienė Kristina, o šią tradiciją 1993 metais atgaivino tuometinis prezidentas Lennartas Meri. Kalėdų taiką paskelbė ir Estijos medžiotojai: 3 dienas - gruodžio 24, 25 ir 26-ąją - jie nešaudo miškuose žvėrių ir paukščių, o veža jiems pašaro.
Pamalonino brangia dovana.
Futbolo žvaigždė Davidas Beckhamas žmonai, "The Spice Girls" narei Victoriai, nupirko dovanų knygą apie madą už 1,5 tūkst. dolerių. Brangi Kalėdų dovana "Valentino Garavani: pirmasis vardas madoje" turi dizainerio autografą. Knyga išleista tik 2 tūkst. egzempliorių tiražu, aptraukta elegantišku šilku ir įdėta į specialią kietą dėžutę. "Dauguma žmonių randa kojinėse dėliones ar knygas apie sodininkystę, o štai Posh gavo šią", - britų spaudai atskleidė šaltinis.
Į pagalbą policijai.
Šiomis dienomis Lenkijoje galima išvysti neįprastą vaizdą - drauge su kelių policininkais stovintį Kalėdų Senelį. Tiems, kurie viršija greitį ar kitaip pažeidžia taisykles, jis įteikia pluoštą rykščių. Lodzės vaivadijoje Kalėdų seneliai "patruliuoja" prie mokyklų, klausinėja vaikų apie saugų eismą, o už teisingus atsakymus įteikia dovanėlių.
Kalėdų seneliai - tai nauja šventinė Lenkijos kelių policijos akcija. Žinodami, kad Kalėdų savaitę eismas keliuose tampa ypač intensyvus, pareigūnai nusprendė drausmingus vairuotojus paskatinti saldumynais, o pažeidėjams įteikti rykščių.
Pagarba geriausiems kino kūrėjams
Vilniuje pagerbti geriausi šių metų lietuviško kino kūrėjai.
Už geriausią vaidybinį filmą bei moters temos plėtojimą kine Kinematografininkų sąjungos prizu ir tūkstančio litų pinigine premija apdovanota režisieriaus Algimanto Puipos juosta "Nuodėmės užkalbėjimas". Geriausiu lietuvišku dokumentiniu filmu komisija pripažino autentišką santykį su pasauliu atskleidžiantį Giedrės Beinoriūtės darbą "Gyveno senelis ir bobutė". Animacinių filmų kategorijoje už nacionalinių tradicijų vaizdavimą apdovanojimą pelnė Jūratės Leikaitės juosta "Margučių rytas".
Kinematografininkų sąjungos premijos Lietuvos kino kūrėjams teikiamos nuo 1999-ųjų. Šį apdovanojimą jau pelnė režisieriai Arūnas Matelis, Audrius Stonys, Šarūnas Bartas, Audrius Juzėnas, kompozitorius Kipras Mašanauskas, operatorius Rimvydas Leipus ir kiti.
F.Bajoro muzika užsienio kataloge
Šv.Kalėdų išvakarėse tarptautinė įrašų kompanija "Naxos" išleido Muzikos informacijos ir leidybos centro licencijuotą Lietuvos nacionalinės premijos laureato, kompozitoriaus Felikso Bajoro muzikos styginiams instrumentams kompaktinę plokštelę, kurią įrašė šv. Kristoforo kamerinis orkestras (vadovas prof. Donatas Katkus).
Šį keturių kūrinių kompaktinį diską galima pavadinti autobiografiniu. Mat kiekvienas jame įrašytas kūrinys - tarsi ženklas kompozitoriaus biografijoje: turi tam tikrą išorinių aplinkybių nulemtą, o kartu ir savą "vidinę" muzikinę istoriją. Nors 1966 metais parašyta "Veiksmažodžių siuita" vadinta "antiromantiška" (komponuota remiantis abstrakčiais struktūriniais principais), tačiau skamba itin grakščiai, charakteringai, kartais net ir romantiškai. Taip pat sukomponuotas diptikas "Preliudas" ir "Tokata" (1967 m.) styginių orkestrui - bene dažniausiai skambantis F.Bajoro opusas. "Simfonija Nr.2. Stalaktitai", parašyta 1970 metais po kompozitoriaus kelionės į tuometę Čekoslovakiją, - išvykos įspūdžių dienoraštis.
Kūrinys "Ženklas" styginiams, mušamiesiems ir balsui, sukurtas jau naujaisiais laikais (1996 m.), skirtas neaiškiomis aplinkybėmis mirusiam poetui Mindaugui Tomoniui (1940-1975) atminti. Šis savitas gedulingas kūrinys atskleidžia F.Bajoro melodijų iškalbingumą, kiekvienos frazės (dainuoja mecosopranas Nora Petročenko) prasmę, kelių melodijų dialogus, per kuriuos skleidžiasi įvairiaplanė ir iškalbinga "Ženklo" gelmė.
Šį F.Bajoro kompaktinį diską kitais metais turėtų papildyti ir antrasis - simfoninės muzikos diskas. Abu projektus remia Lietuvos kultūros ministerija.
Kalėdų Senis egzistuoja
Rusijos verslininkai sutrikę: Federalinė antimonopolinė tarnyba (FAT) uždraudė televizijos reklamose teigti, kad Kalėdų Senelis neegzistuoja.
Šis netikėtas sprendimas buvo priimtas, kai vieno Rusijos prekybos tinklo televizijos reklamos šūkis "Senelis Šaltis neegzistuoja!" sukėlė vaikų nepasitenkinimą. Tėvai, pavargę ginčytis su verkiančiomis atžalomis, kreipėsi į Rusijos FAT reikalaudami uždrausti minėtą reklamą. Antimonopolinė tarnyba nusprendė, kad tokia reklama griauna tėvų autoritetą vaikų akyse, ir kreipėsi į visus televizijos kanalus rekomenduodama atsisakyti visų reklamų, kuriose neigiamas Kalėdų Senelio buvimas.
Reklamos ir televizijos rinkos žaidėjai buvo nustebinti tokio sprendimo, tačiau FAT vadovybė tvirtai laikosi savo pozicijos. "Į mus kreipėsi tėveliai, teigiantys, kad tokios reklamos atima iš vaikų šventę. Jie sako vaikams, kad Kalėdų Senelis yra, o televizija tvirtina priešingai", - sakė FAT direktoriaus pavaduotojas Andrejus Kaševarovas. Pasirodo, kad panaši reklama netgi prieštarauja Rusijos įstatymui, kuriame yra straipsnis, draudžiantis tėvų autoritetui kenkiančią reklamą.
Rusijos reklamos kompanijos nesutinka su FAT sprendimu. Jų nuomone, pastarasis sprendimas gali sukurti pavojingą, reklamos laisvę ribojantį precedentą. Vienos didesnių reklamos kompanijos vadovas pareiškė, kad tai greičiau nešvarios konkurencinės kovos rezultatas, nei rūpestis vaikais.
Tajos lopšinės saviems ir svetimiems vaikams
Neseniai antrojo vaikelio susilaukusi dainininkė Erika Klimenko, prisistatanti Tajos pseudonimu, įrašinėja kompaktinę plokštelę, kurioje skambės gražiausios lopšinės mažiesiems.
Nors Tajai mama vaikystėje lopšines dainuodavo labai retai, pati būdama dviejų sūnelių - septynmečio Nedo ir vos pusės metukų Domo - mama, dainininkė nepamiršta prieš miegą juos pradžiuginti lopšinėmis. Tas lopšines, kurių vakarais klausosi jos berniukai, galės išgirsti ir visi Tajos dainų gerbėjai ar mažylius auginančios šeimos.
Trečioji plokštelė
Lopšinių albumas turėtų pasirodyti netrukus po Naujųjų metų. Tai bus jau trečioji dainininkės Tajos kompaktinė plokštelė - anksčiau buvo išleisti lyriškos muzikos albumai "Angelas baltas" ir "Tu mano širdyje..."
Be visiems puikiai žinomų senų gerų lopšinių, kurioms atlikėja suteikė naują savitą skambesį, albume girdėsime ir pačios Tajos vaikams sukurtų melodijų, kuriose dainininkė, migdydama sūnelius, apdainuoja vaikus, gamtą, meilę ir gėrį. "Kaip ir dera, šios lopšinės skiriamos vaikams, tačiau tikriausiai ir tėveliams bus malonu jų pasiklausyti. Tikiuosi, kad mano atliekamos lopšinės padės užmigti ne tik mano, bet ir kitiems vaikams", - apie idėją išleisti lopšinių rinkinį pasakojo Taja.
Daugiau laiko kurti
Kol kas daugiausia laiko ir dėmesio iš Tajos reikalauja jaunėlio Domo, kurio dainininkė susilaukė šių metų birželio 12 dieną, priežiūra. Tačiau kūdikio auginimas ir muzikinė veikla, pasak Tajos, vis dėlto yra suderinami dalykai. Kol dainininkė tvarko naujojo albumo leidimo reikalus, vaikais rūpinasi tėvas. "Tiesa, dabar išgyvenu gerokai ramesnį periodą, kur kas mažiau koncertuoju. Kita vertus, atsirado daugiau laiko ir galimybių kurti dainas, ieškoti muzikinių idėjų. Kai Domas truputį paaugs, tikiuosi, vėl galėsiu pasinerti į aktyvią muzikinę veiklą, pradėsiu daugiau koncertuoti. Pamažu "įsivažiuosiu", - mintimis apie grįžimą į muzikinį gyvenimą su LŽ dalijosi Taja.
Lenkų kūčios su lietuvišku prieskoniu
Nors lenkų ir lietuvių Kūčių tradicijos panašios - ant šventinio stalo turi būti patiekta ne mažiau kaip 12 patiekalų, - net ir ilga bendra abiejų šalių istorija visiškai suvienodinti tradicijų nesugebėjo.
Lenkijoje Kalėdų išvakarėse ant stalo karaliauja karpis ir tradicinis bigosas - virti rauginti kopūstai su rūkytos dešros gabalėliais, ir visai nežinomas lietuviams būtinas aguonpienis su kūčiukais. Tačiau, kaip rašo dienraštis "Super express", be šio lietuviško patiekalo per Kūčias neapsiėjo kai kurie Lenkijos politikai.
Buvęs Lenkijos prezidentas Aleksanderas Kwasniewskis, jo žmonos Jolantos žodžiais, yra geras kulinaras, o kadangi jo tėvai kilę iš Vilniaus krašto, šventiniam stalui pats ketino pagaminti aguonpienį ir kūčiukus.
Valgyti kūčiukus rengėsi ir buvęs Lenkijos vidaus reikalų ministras Ryszardas Kalyszas. Jis Kūčias valgyti planavo pas uošvę, taip pat kilusią iš Vilniaus krašto ir iki šiol gaminančią labai skanius vilnietiškus Kūčių patiekalus.
Lenkijos premjeras Donaldas Tuskas Kūčias šventė su šeima ir giminaičiais gimtajame Gdanske, bet nesulaužė jau daug metų šiame pajūrio mieste egzistuojančios tradicijos - vidurdienį jis su benamiais sėdo prie Kūčių stalo turgaus aikštėje, kurį padengė vietos restoranų savininkai ir miesto savivaldybė. "Kūčios - tai diena, kai turime prisiminti visus, netgi tuos, kurių gyvenimas ne itin gerai klostosi", - sakė premjeras.
"Mis Prancūzijos" jaunystės klaida gali jai brangiai kainuoti
"Mis Prancūzijos" komitetas pagrasino atimti karūną iš konkurso laimėtojos, mat spaudoje pasirodė ją kompromituojančių nuotraukų.
Valerie Begue laimėjo "Mis Prancūzijos" konkursą Indijos vandenyno Rejunjono saloje gruodžio 8 dieną. Tačiau praėjusią savaitę buvo publikuotos nuotraukos, kuriose ji ant plūduriuojančio kryžiaus baseine imituoja Jėzų Kristų ir dviprasmiškai laižo jogurtą. "Tai visiškai nepriimtina. V.Begue turi nedelsdama atsistatydinti, jei ne, priversime tai padaryti, - sakė komiteto pirmininkė Genevieve de Fontenay. - Nebenoriu jos matyti. Tikrai neįsivaizduoju, kad galėčiau važinėti po Prancūziją su tokia mergina."
22 metų brunetė pareiškė neketinanti grąžinti karūnos. Ji apkaltino nuotraukas išspausdinusį žurnalą "išdavyste", tačiau pažadėjo dar pagalvoti ir tada priimti sprendimą.
Visos merginos, norinčios dalyvauti grožio konkurse, savo parašu patvirtina, kad niekada nepozavo visiškai nuogos ar kompromituojančiomis pozomis. 1,74 metro ūgio verslo vadybos studentė teigė, jog nuotraukos darytos prieš 3 metus ir "niekada neturėjo būti publikuotos". Nei mergina, nei fotografas už jas negavo jokio atlygio. Gražuolė tikino, kad tai buvo jaunystės klaida.
Skandalingos nuotraukos ypač šokiravo Rejunjono gyventojus, kurie vos prieš dieną oro uoste masiškai sveikino namo grįžusią V.Begue - pirmąją nuo 1978 metų salos atstovę, laimėjusią "Mis Prancūzijos" karūną. Vietos radijo stoties telefono linijos buvo perkrautos pasipiktinusių klausytojų skambučių. Dauguma gyventojų sakė, kad fotografijos juos sukrėtė. Į skandalą įsikišo net salos vyskupas Gilbert'as Aubry. Jo teigimu, fotografijos įžeidžia krikščionis, tačiau "Valerie tapo auka, kuriai reikia pagalbos".
Per konkursą visos dalyvės pasirodė su bikiniais ir angelo sparnais. Pasak vyskupo, tai irgi "religinio simbolio iškraipymas". Be to, 2002 metais vyskupas dėl prekybos šlepetėmis su švč. Mergelės Marijos atvaizdu jau buvo iškėlęs bylą įmonei "Pardon", kurios direktorius, jo teigimu, užsakė minėtas nuotraukas.
LIETUVOS ŽINIOS > Nr. 41 (11973), 2008 vasario 21 d.
Šiomis dienomis laukiama Specialiųjų tyrimų tarnybos (STT) sprendimo, ar Vilniaus apskrities viršininkas Alfonsas Macaitis iš tiesų reikalavo vieno milijono litų kyšio iš viešąją įstaigą "Aušveita" valdančių verslininkų, ar įtakingas pareigūnas buvo apšmeižtas. Socialdemokratai Alvydas Pocius ir Antanas Sviderskis, partijos kolegą A.Macaitį apkaltinę kyšio reikalavimu, šiomis dienomis kreipėsi į teismą ir prokuratūrą dėl, jų manymu, neteisėtų apskrities viršininko veiksmų.
Sunku prognozuoti, kokį sprendimą priims STT, tačiau ne paslaptis, kad tarnyba neturi garso ar vaizdo įrašų, patvirtinančių, kad 2007 metų lapkritį A.Macaitis iš verslininkų ir partijos kolegų būtų reikalavęs kyšio. Kita vertus, per apklausas trys socialdemokratai A.Pocius, A.Sviderskis ir Stanislovas Ladzinskij Specialiųjų tyrimų tarnybai patvirtino, kad prekybos centre "Europa" sutiko apskrities viršininką, kuris per pokalbį pareiškė, kad verslininkams rūpimi klausimai bus išspręsti, jei per penkias dienas bus surinktas vienas milijonas litų.
STT tyrimą pradėjo iš Generalinės prokuratūros gavusi medžiagą - A.Macaičio prašymą prokurorams iškelti baudžiamąją bylą dėl šmeižto.
"Tai aš kreipiausi į STT, į Generalinę prokuratūrą, visur, ir ko gero šią ar kitą savaitę jau bus paskelbtas sprendimas, - niršo dėl jam mestų kaltinimų A.Macaitis. - Joks A.Pocius, niekas kitas nesikreipė. Jie tik mėgino mane prispausti, kad pakeisčiau savo sprendimą ir Turto fondui neperduočiau to turto, kuris rytoj jau bus perduotas valstybei."
Vizijoje - sveikatingumo kompleksas
Turtas, dėl kurio susigrūmė verslininkai ir apskrities viršininkas - Trakų rajono Stirnių kaime esantis reabilitacijos centras "Aušveita", o tiksliau tai, kas iš jo liko sprogus šildymo sistemoms, pelyjant ir irstant mūrams, pastatų konstrukcijoms. Statybų ekspertai pripažino, kad pastatai turi avarinės būklės požymių.
Reabilitacijos centre jau keletą metų nesilanko sveikstantys ligoniai. Į skolas įklimpusiai bendrovei buvo pradėta bankroto procedūra, tačiau 2006 vasario 1 dieną Vilniaus apskrities viršininko administracijai sudarius bendradarbiavimo sutartį su bendrovėmis "Promata", "Vilniaus vandens parkas" ir "Elguva", šios bendrovės savo lėšomis įsipareigojo patenkinti kreditorių reikalavimus, grąžinti įstaigos mokumą ir investuoti į VšĮ "Aušveita". Sumokėti per milijoną svetimų skolų bendrovės sutiko, nes tikėjosi, kad 99 metams išsinuomojusios 20,6 hektarų sklypą galės pasistatyti naujų pastatų arba baigti statyti nebaigtus dengtą teniso kortą, baseiną, gydomuosius korpusus. Verslininkai planavo investuoti 200 mln. litų, kad reabilitacijos centras galėtų ir toliau teikti įvairias paslaugas pagyvenusiems ir jaunesniems žmonėms bei sukurti pramogų ir sveikatinimosi kompleksą.
"Rytoj bus perdavimas, - tikino A.Macaitis, kalbėdamas apie "Aušveitą", nors Valstybės turto fondas dar neapsisprendė, ar priims šį konfliktus keliantį turtą. - Jie nieko nepadarė, tik paskleidė apie mane tokią provokaciją, ir viskas. Paskelbė, kad lapkričio 10-ąją aš kažko reikalavau, o aš nuo lapkričio 2 iki 17 dienos buvau Afrikoje. Neturiu net ką apie tokius dalykus pasakyti. Galiu numanyti, dėl ko buvau apšmeižtas: pradėjo visas šitas turtas slysti jiems iš rankų, bent taip galiu spėti. Jie iki šiol netgi nesikreipė į teismą dėl nutrauktų panaudos ir žemės nuomos sutarčių. Beje, jau baigėsi visi kreipimosi į teismą terminai."
Kaltinimų neatsisako
"Kreipėmės mes į STT, į Seimo antikorupcijos komisiją, šiandien vežame raštą Vyriausiajai tarnybinės etikos komisijai. Kadangi ponas Macaitis mūsų atžvilgiu viešai yra pasakęs nemažai epitetų, kreipsimės į teismą privataus kaltinimo tvarka, - vardijo įvykusius ir planuojamus kovos veiksmus su apskrities viršininku A.Pocius.
Verslininkas paaiškino, kodėl apie tai, kad iš jo buvo reikalaujama kyšio, prabilo ne iš karto, o po įvykio praėjus kelioms savaitėms.
"Iš pradžių bandėme išsiaiškinti partijos viduje, kreipėmės į partijos etikos komisiją ir į partijos pirmininką. Tačiau pamatėme, kad A.Macaitis vaidina nekaltą, vos ne šventąjį. Tai dabar mes STT esame išsamiai pateikę visus paaiškinimus. Be to, papildomai kreipėmės į VTEK, dar kartą patvirtinome įvykio aplinkybes. Kaip sakiau STT darbuotojams, versle aš nuo 1989 metų - banditams nemokėjome, nemokėsime ir buvusiems komjaunimo vadams. Tas įžūlumas, koks buvo pademonstruotas... Bet neužsiimsime jokiu įkalčių rinkimu, tai A.Macaičio asmeninis reikalas. Vienas dalykas - faktas: jis užima politinio pasitikėjimo postą, mes esame toje pačioje partijoje, ir aš manau, kad šiame poste tokie žmonės negali būti. Jeigu mes neteisūs, jeigu sutartis reikia nutraukti, o objektas yra mūsų jėgom neįkandamas, tai yra teismai, normalios procedūros. Bet ne antstolių atsiuntimas ar saugos firmų samdymas už mokesčių mokėtojų pinigus, kai apskrityje trūksta lėšų net globos namams."
Fronto linija
"Aušveita", "Promata", "Vilniaus vandens parkas" ir "Eiguva" kreipėsi į Vilniaus apygardos prokuratūrą dėl A.Macaičio veiksmų, pavadinusios juos savavaldžiavimu. Pasak verslininkų, vienas "Aušveitos" dalininkų - Vilniaus apskrities viršininko administracija - neteisėtai, nesilaikydama įstatymais nustatytos tvarkos, užėmė reabilitacinio centro pastatus, savavališkai nutraukė VšĮ "Aušveita" veiklą ir užvaldė administracinį ir kitus pastatus.
"A.Macaitis ir jo pavedimu veikę asmenys prievarta užimdami VšĮ "Aušveita" pastatus bei žemę naudojo ir psichologinę prievartą, - teigiama ieškinyje prokuratūrai. - Visos grupės veikimas pasitelkus apsaugos darbuotojus, kurie yra ginkluoti, padarė psichologinį poveikį sargui. Jis dėl kilusios grėsmės ir daromo spaudimo apsaugos darbuotojams ir asmenims, kurie filmavo pastatų užgrobimą, turėjo prieš savo valią atiduoti pastatų raktus." Neoficialiai užsimenama, neva Vilniaus apskrities organizuotame reabilitacijos centro "užgrobime" dalyvavo ir Trakų kriminalinės "Narkušos" grupuotės nariai.
Procedūrų nepaisoma
Pagal galiojančias procedūras, apskritis jai nereikalingą turtą gali perduoti Valstybės turto fondui, tačiau prieš tai Vyriausybė savo nutarimu turi tą turtą įtraukti į privatizuojamųjų objektų sąrašą. Po to skelbiamas konkursas objektui įsigyti.
Reabilitacijos centras "Aušveita" nėra įtrauktas į privatizuojamųjų objektų sąrašą, taigi taip paprastai atiduoti jo Turto fondui apskritis negali. Kita vertus, neaišku, kaip su A.Macaičiu konfliktuojantys verslininkai tapo reabilitacijos centro dalininkais. Ar apskritis, kuriai tuo metui vadovavo Gintaras Gibas, laikėsi įstatymų, perduodama visais atžvilgiais apskričiai svarbų objektą verslininkų grupei? Ar buvo numatyti veiksmingi kontrolės ir poveikio mechnizmai?
2007 metų gruodžio 12 dieną Vilniaus apskrities viršininko administracija kreipėsi į Registrų centro Trakų skyrių, kad nutraukiamos panaudos ir nuomos sutartys su "Aušveita", o po mėnesio - dėl panaudos ir nuomos sutarčių nutraukimo įregistravimo. Šiuose dokumentuose nurodoma, kad VAVA nuo 2008 metų sausio 7 dienos nutraukia 1997 metų sausio 1 dieną sudarytą panaudos sutartį su UAB "Aušveita, o nuo vasario nutraukia ir žemės nuomos sutartį. Sutartis, pasak VAVA, nutraukta dėl to, kad "Aušveita" padarė esminių pažeidimų.
"Aušveitos" direktorius A.Sviderskis įsitikinęs, kad Registrų centras neteisėtai išregistravo juridinio fakto duomenis. Jis, kaip ir A.Pocius, mano, kad skubotai priimami A.Macaičio sprendimai liudija, jog jis suinteresuotas sužlugdyti bendradarbiavimą su šiais verslininkais, nes turi kitų pretendentų.
"Jeigu žmogus iš tiesų kovoja dėl valstybinio turto, jis gali kovoti teisėtais metodais, - piktinosi A.Sviderskis. - Jis mums tiesiai pasakė, kad yra turtingų ir įtakingų asmenų, kurie domisi šiuo objektu. O mes jau investavome 2,5 mln. litų į projektus, parengiamuosius darbus ir sieksime šias lėšas atgauti."
Seimo antikorupcijos komisija ir Socialdemokratų etikos komisija, išklausiusios verslininkų liudijimus dėl kyšio reikalavimo, sprendimų dar nepriėmė. Jos laukia, ką pasakys specialiosios tarnybos. Iš tiesų įdomu - ką jos pasakys?
Vakar užgeso Lietuvos estrados žvaigždės Janinos Miščiukaitės gyvybė. Energija spinduliavusią temperamentingąją atlikėją palaužė ūmus sepsis.
Vasario 9-ąją J.Miščiukaitė dainavo ką tik prasidėjusiame Lietuvos televizijos projekte "Iššūkis žvaigždėms. Lietuvos dainų dešimtukas". Tą pačią naktį ji dainavo ir Vilniaus rotušėje vykusiame labdaringame Vienos pokylyje. Tada jos atlikta Ježio Konrado daina "Būna dienų lyg tyčia" neatrodė pranašiška. Per paskutinį viešą jos pasirodymą skambėję žodžiai - "Būna dienų lyg tyčia, jėgos staiga apleidžia... Dienomis, kai lyja lig nakties, netars jau žodžio nieks, skambutis vis tylės. Dienomis, kai lyja lig nakties, nevarstau durų aš. Ir, rodos, nėr manęs..." - dabar žeidžia itin skaudžiai.
Tereikėjo atgauti jėgas.
J.Miščiukaitė niekada viešai nesiskundė sveikata, nors ji buvo pablogėjusi jau keletą mėnesių. Sausio viduryje dainininkei buvo atlikta kaklo kraujagyslių operacija. Praėjusį penktadienį Vilniaus universiteto Santariškių klinikose jai operuotas žarnynas. Tačiau, LŽ šaltinių teigimu, vidaus organų piktybinis navikas nebuvo toks, kad būtų lėmęs staigią mirtį. Medikai operaciją laikė sėkminga.
Atsigavusi po operacijos dainininkė telefonu dar kalbėjosi su pažįstamais, džiaugėsi, kad neganda pagaliau įveikta, bereikia atgauti jėgas. Sugrįžtančios į LTV studiją J.Miščiukaitės laukė ir jos porininkas projekte "Iššūkis žvaigždėms" gydytojas anesteziologas Vygantas Kazlauskas. Kai dainininkė po operacijos šeštadienį negalėjo dainuoti, į sceną išėjo vienas V.Kazlauskas, o J.Miščiukaitės partiją saksofonu atliko jos vyras Rimantas Brazaitis, LRT bigbendo saksofonininkas.
Ištiko koma
Vasario 17-ąją, sekmadienį, J.Miščiukaitės sveikata staigiai pablogėjo, ją ištiko koma, ir dainininkė buvo perkelta į reanimacijos skyrių.
Jos gyvybę palaikė medicininė įranga. Šių pokyčių priežastis - organizmą apėmusi infekcija (ūmus sepsis), su kuria nepajėgė kovoti nei moderniausi vaistai, nors medikai dėjo daug pastangų. LŽ žiniomis, gydytojams įsitikinus, kad pažeisti gyvybiškai svarbūs organai ir vilčių nėra, buvo atjungta gyvybę palaikanti aparatūra. Mirtis konstatuota vasario 20-ąją 10.10 val.
Niekada nesiskundė
J.Miščiukaitės bičiulis dainininkas Stasys Povilaitis puikiai pažinojo Janiną, stebėjo jos muzikinį kelią. Anot maestro, J.Miščiukaitė galėtų būti visiems pavyzdys, kad įmanoma neišduoti muzikos net ir sunkiais pertvarkų laikais. Dainavimas jai buvo visas gyvenimas. "Jos muzikinė biografija - tai ištisa epocha lietuviškos estrados istorijoje. Dar sovietiniais laikais jos balsas sugriaudavo bet kokias sienas ir užtvaras. Tai išskirtinai muzikali atlikėja, stipraus balso, labai universali, daugiausiai tituluota mūsų šalies dainininkė, be to, turėjusi ir pedagogės gyslelę. Nė sykio negirdėjau, kad ji dėl ko nors skųstųsi", - kaip tik tokia Janina išliks S.Povilaičio atmintyje.
Paskutinį kartą dainininkas su kolege bendravo prieš tris savaites filmuojant jo vedamą laidą "Švieski man vėl". Tada J.Miščiukaitė kaip visada tryško energija ir optimizmu. Net menkiausio įtarimo apie ją kamuojančias sveikatos problemas, anot S.Povilaičio, nebuvo ir negalėjo būti.
Kantri mokytoja
Praėjusių metų projekte "Iššūkis žvaigždėms. Lietuvos dainų dešimtukas" J.Miščiukaitė dainavo su choreografu Jurijumi Smoriginu. Po vos kelių minučių, kai išgirdo skaudžią žinią, LŽ kalbintas J.Smoriginas sutrikęs kalbėjo tik šiltus ir gražius žodžius: "Apie ją visi gali atsiliepti tik gerais žodžiais. Ji visada buvo linksma, energinga - labai šviesus žmogus. Ji buvo nuostabi." J.Smoriginas prisipažino, kad net ir tokiam netikusiam ir nepaklusniam mokiniui, kaip jis, J.Miščiukaitė sugebėjo atskleisti daugybę vokalo paslapčių.
"Ji buvo tikras karžygys, o štai ją ėmė ir palaužė infekcija. Liūdna ir baisu, kad tokie dalykai nutinka XXI amžiuje, - netekties sukrėstas sakė J.Smoriginas. - Vis dar negaliu patikėti. Kažkoks fatališkumas. Ji neturėjo mirti."
Nesulaukė jubiliejaus
Paskutinius kelerius metus J.Miščiukaitė vokalo paslapčių mokė ir Balio Dvariono dešimtmetės muzikos mokyklos auklėtinius. Mokyklos vadovė Laimutė Užkuraitienė LŽ pasakojo, kad skaudi žinia pribloškė ir šokiravo mokytojų kolektyvą, mokinius ir jų tėvus. "Janina iš prigimties yra pedagogė. Ji viską darė tobulai - ne tik gerai išmokydavo specialybės dalykų, bet ir pati susidarydavo tvarkaraščius, netingėjo dirbti šeštadieniais. Noriai dalyvaudavo visuose muzikos mokyklos renginiuose, sykį net J.Smoriginą prikalbino kartu pas mus padainuoti", - vardijo L.Užkuraitienė.
Muzikos mokyklos direktorė įsitikinusi, kad žmogaus nueitas kelias matuojamas ne laiku, o jo veikla ir gebėjimais: "Taigi Janinos kelias yra labai platus ir prasmingas. Ir niekuomet apie ją nekalbėsiu būtuoju laiku. Ji tebėra šioje muzikos mokykloje, nes čia liko jos dėka tobulėjantys mokiniai. Mes jau planavome, kaip mūsų kolektyvas gegužę ją pasveikins su šešiasdešimtmečiu."
Gegužės 10 dieną Lietuvos estrados primadonai būtų sukakę 60 metų. Jubiliejinį jos koncertą buvo numatyta surengti Operos ir baleto teatro scenoje.
LTV projekto "Iššūkis žvaigždėms" vadybininkė Indrė Ciesiūnienė sakė, kad laida bus rodoma ir ateinantį šeštadienį. "Tačiau man dabar ne tai labiausiai rūpi, mes dabar rūpinamės archyvais, kaip pagerbti Janiną", - pabrėžė ji.
Rusijos sostinėje vakar rodyta garsių dramaturgų brolių Olego ir Vladimiro Presniakovų pastatyto spektaklio "Pub'as" premjera. Jį kūrė net penki Lietuvos menininkai: aktoriai Juozas Budraitis ir Regimantas Adomaitis, scenografas Adomas Jacovskis, kompozitoriai Faustas Latėnas ir Audrius Balsys.
Lietuvos teatro žvaigždyną ant vieno Maskvos teatrų scenos bus galima išvysti ir šįvakar. Vakar dieną jie intensyviai rengėsi premjerai. Lietuvos ambasados Maskvoje kultūros atašė, aktorius J.Budraitis telefonu iš Rusijos sostinės LŽ pakylėtai pasakojo: "Lietuvių menininkai čia labai gerbiami. Mus visus pakvietė broliai Presniakovai ir aktorės Liudmilos Gurčenko centras."
Jam pritarė ir aktorius R.Adomaitis, tikindamas, kad Lietuvos teatras ir jo kūrėjai Rusijoje vis dar vertinami. "Daugiau nei prieš metus mūsų Mažasis teatras gastroliavo Maskvoje. Gastroles organizavo L.Gurčenko centras ir jo vadovas Sergejus Seninas. Tada mes susipažinome", - prisiminė scenos meistras. Vėliau jis kartu su kitais lietuvių menininkais gavo kvietimą prisidėti prie brolių Presniakovų mistinės dramos-komikso "Pub'as" kūrimo. Spektaklį pristato teatro centras "Teatrium Serpuchovkoje".
Repetavo priešokiais
R.Adomaitis repetuoti į Maskvą keliaudavo iš Vilniaus nuo rugsėjo mėnesio. "Suvažiuodavome savaitei. Mes - iš Lietuvos, broliai Presniakovai - iš Jekaterinburgo, kur gyvena. Padirbėdavome ir vėl išsiskirstydavome", - pasakojo aktorius.
Lietuvos kultūros atašė Rusijoje J.Budraitis sakė daug laiko teatrui skirti negalėjęs, todėl repetuodavęs šeštadieniais ir sekmadieniais.
"Spektaklis buvo pastatytas per trumpą laiką ir su didelėmis pertraukomis, tad labai greitai. Režisieriai žinojo, ko nori", - teigė jis. Vis dėlto J.Budraitis patikino, kad aktoriai galėjo ši\ek tiek improvizuoti neišeidami iš režisierių numatytų "rėmų".
R.Adomaičio teigimu, broliai Presniakovai turi aiškų matymą, kaip jų kūrinys turi atrodyti scenoje. Ir to rezultato siekia. "Teko jais visiškai pasitikėti, bandyti suvokti, ko jie nori, ir tai realizuoti, - aiškino lietuvių aktorius. - Teatre gana retas reiškinys, kada ieškoma ne improvizuojant, bandant ir repetuojant įvairiausius variantus, o tiesiog matant rezultatą ir jo siekiant. Aš iki šiol negaliu rasti žodžių, apibūdinančių pjesės žanrą. Nepanašu į nieką. Yra visko: susipina groteskas, satyra, bufonada, klounada. Labai originalus sumanymas."
Klausydavo patarimų
Už Lietuvos ribų kompozitorius F.Latėnas dažniausiai dirba su režisieriumi Rimu Tuminu. Šį kartą bendradarbiauti pasiūlė rusai. "Broliai Presniakovai yra madingi, bet Rusijoje vertinami kontroversiškai. Kurti muziką jų spektakliui "Pub'ui" mane pakvietė spektaklio prodiuseris S.Seninas. Gavau paskaityti pjesę, man ji pasirodė įdomi. Gal nėra gili, bet man patiko - turi politinio šaržo elementų", - taip pat telefonu iš Maskvos pasakojo F.Latėnas.
Muziką teko ir kurti, ir parinkti. Vieną dainą, kurią atlieka aktorė L.Gurčenko, reikėjo perdaryti. "Pagrindinis A.Balsio indėlis buvo, kad daina suskambėtų", - apie kolegą pasakojo F.Latėnas.
Kompozitorius tvirtino, kad režisūroje daug patirties neturintys broliai Presniakovai įsiklausydavo į jo patarimus. O pats F.Latėnas stengėsi įgyvendinti jų norus. Kaip apibūdino patys Presniakovai, spektaklis sukurtas pagal komikso principus.
Velnias - L.Gurčenko
R.Adomaitis teigė, jog sunkiausia būtų pasakyti, koks spektaklio "Pub'as" siužetas. "Tai teatrinis žaidimas, kurio fone išryškėja tam tikros temos. Pagrindinė galbūt globali - apie žmonijos ateitį. Velnias gundo valstybių prezidentus, kad jie sunaikintų pasaulį", - apibendrino aktorius.
Velnią vaidina garsi Rusijos aktorė L.Gurčenko. J.Budraitis ją vadino puikia profesionale, virtuoziškai atliekančia savo darbą. Pasak R.Adomaičio, tas vaidmuo L.Gurčenko suteikia galimybę įvairiapusiškai pasireikšti.
J.Budraitis vaidina pub'o šeimininką - Tėvą. Anot aktoriaus, šis vaidmuo nedidelis, bet viską jungiantis. "L.Gurčenko vaizduoja tamsiąsias jėgas, o aš - šviesiąsias", - teigė jis. Ir paaiškino, kad spektaklyje analizuojamos visai žmonijai bendros problemos: jeigu nesirūpinsime ekologija, galime pražudyti Žemę. Anot J.Budraičio, spektaklis turi vaizdo klipo estetiką.
R.Adomaitis vaidina JAV prezidentą. Rusų aktorius Michailas Šacas - Didžiosios Britanijos premjerą, Denisas Jakovlevas - Rusijos prezidentą, Vitalijus Chajevas - Fidelį Castro, Saddamą Husseiną, Angelą Merkel ir kitus. "Mes nekuriame personažų, o tik tam tikras užuominas į juos", - aiškino R.Adomaitis.
Žinomesni Europoje
Pirmieji premjerą "Pub'as" daugiau kaip prieš savaitę pamatė Sankt Peterburgo žiūrovai. "Nenušvilpė, - juokėsi R.Adomaitis. - Publika įvairi, yra žmonių, kuriems brolių Presniakovų kūryba galbūt apskritai nepriimtina. Todėl galima buvo tikėtis visko. Bet audringų ovacijų taip pat nebuvo."
Dramaturgai ir scenaristai broliai Presniakovai gerai žinomi Rusijoje, dar geriau - Europoje. Spektakliai pagal jų pjeses rodomi Londone, Berlyne, Lisabonoje, Vilniuje...
Rusijoje broliai Presniakovai spektaklį režisuoja pirmą kartą.
J.Budraičiui dramaturgų kūryba patinka. "Suranda įdomių posūkių. Man jie daro įspūdį, nes yra aštrūs", - teigė aktorius. R.Adomaitis yra skaitęs Presniakovų dueto kūrinį "Vaidinant auką". "Man pasirodė, kad jie rašo įdomiai ir šiuolaikiškai", - teigė aktorius. Jis įsitikinęs, kad Lietuvoje brolių Presniakovų kūryba turėtų būti populiari, nes ji artima Oskaro Koršunovo teatrui (OKT). Spektaklį "Vaidinant auką" O.Koršunovas pastatė 2005 metų lapkričio mėnesį. Nei J.Budraitis, nei J.Adomaitis kol kas nėra jo matę.
"Po premjeros Maskvoje spektaklis "Pub'as" vėliau bus vaidinamas Orienburge, Čeliabinske, Toljatyje ir t.t.", - vardijo R.Adomaitis.
Pasmalsavus, ar broliai Presniakovai nežada spektaklio "Pub'as" atvežti į Lietuvą, R.Adomaitis sakė: "Apie tai neklausiau. Bet dabar būtinai pasidomėsiu."
Tikėtinas trečiasis Rusijos prezidentas Dmitrijus Medvedevas įsimylėjęs savo žmoną nuo septintos klasės ir kasdien skambina mamai. Vladimiro Putino įpėdinis kiek praskleidė stropiai saugomo asmeninio gyvenimo uždangą 6 puslapių užsakomajame interviu žurnalui "Itogi".
Per pokalbį su 42 metų D.Medvedevu mėginama jį parodyti kaip technokratą V.Putino šešėlyje, pateikiama kukli jo biografija.
Jis, kaip paprastas rusas, niekada neįsivaizdavo, kad atsidurs valdžios viršūnėje. Kandidatas į prezidentus - miestietis, bet tarp jo senolių buvo valstiečių, kailininkų ir kalvių, o uošvis kilęs iš Poltavos, esančios Ukrainoje. "Taigi nei aš, nei mano žmona negalime pasigirti turį mėlynojo kraujo", - sakė D.Medvedevas.
Jis prisimena, kad augo 40 kv. m butelyje neprestižiniame Leningrado Kupčino mikrorajone: tėvas gavo jį kaip Technologijos instituto dėstytojas, pinigų šeimai irgi stigo. Būdamas roko muzikos aistruolis, jis svajojo apie pamėgtų "Deep Purple" ir "Pink Floyd" plokšteles, tai pat apie tikrus "Wrangler" ar "Levi's" džinsus, bet už juos buvo plėšiamos "astronominės sumos", taigi jaunuoliui teko pakentėti. Tačiau visai neseniai "Deep Purple" dainavo D.Medvedevui Kremliuje.
Apie D.Medvedevo asmeninį gyvenimą žinoma mažai. Jis pasakojo, kaip uždarbiavo statybininkų būryje ir dirbdamas kiemsargiu, kad galėtų studijuoti universitete. Bendramoksliai iki šiol yra artimiausi jo draugai. "Draugų daug nebūna. Artimųjų ratas susibūrė mokykloje ir universitete, per praėjusius dešimtmečius jis ne itin išsiplėtė. Jame yra apie 10 žmonių, ne daugiau", - sakė D.Medvedevas. Jis paminėjo vieną bendraklasį - Antoną Ivanovą, Aukščiausiojo arbitražo teismo pirmininką, bet pabrėžė, kad neketina "įtraukti draugų į politiką".
Su savo žmona Svetlana D.Medvedevas susipažino mokykloje. "Ir pamokos ėmė neberūpėti. Kur kas įdomiau buvo pasivaikščioti su būsima žmona nei sėdėti prie vadovėlių", - sakė politikas. Kai gimė sūnus Ilja, D.Medvedevas liepė žmonai, Finansų ir ekonomikos instituto absolventei, rūpintis tik namais. Pasak jo, tai normali logika vyro, norinčio turėti stiprų ir patikimą užnugarį.
D.Medvedevas pranešė, kad krikštą priėmė suaugęs - 23 metų, kai religija Sovietų Sąjungoje buvo pusiau uždrausta, tačiau gilintis į tikėjimo temą jis nepanoro teigdamas, kad tai pernelyg asmeniška.
Kandidatas į prezidentus pranešė, kad jo tėvas mirė 2004 metais, o motiną jis iš Sankt Peterburgo atsivežė į Maskvą. "Bent jau telefonu kalbamės kiekvieną dieną", - pasidžiaugė D.Medvedevas.
Kalbininkai (o gal ir ne tik jie) žino, kad pagrindinė žmonių bendravimo priemonė yra kalba. Kalbos, žodžių paprastai griebiamės tada, kai norime išreikšti savo mintis, ir kad mūsų mintis suprastų kiti. Bet ar visuomet tai pavyksta? Anaiptol.
Nepavyksta tada, kai kalbantysis ir klausantysis šneka skirtingomis kalbomis. Pavyzdžiui, lietuvis neturėdamas specialių žinių su airiu, vokiečiu ar čiukčiu nesusikalbės. Tai visi supranta, niekas dėl to plaukų nuo galvos nesirauna, o apsikrauna žodynais, gramatikomis ir kimba į mokslus.
Kebliau, kai nebesusišneka vienos tautos, vienos motinos-kalbos žmonės. Ar daug lietuvių supras, ko nori žemaitis sakydamas: "Gruobs gruoba ryn"? Net jei sulietuvinsime fonetiką ("Grobas grobą ryja"), lietuviai tik galvas kraipys, o aukštaičiai "iš pa Utenas" griebs sau ar žemaičiui už šonų ir ims skaičiuoti šonkaulius, mat jų tarmėj žodis "grobas" reiškia "šonkaulį". Tuo metu žemaitis, kol nenuovokūs lietuviai šonkaulius graibysis, numirs iš bado, nes žemaičių "grobas" reiškia "žarną", tad įsivaizduokit, kaip žmogus išalko, jei jo žarnos viena kitą ryja!
Tačiau ir tokio pobūdžio nesusikalbėjimas - ne tragedija. Mat čia nėra kalbančiojo piktos valios apkvailinti klausytoją, o tik istorijos suformuotas ir kalboje atsispindintis objektyvios realybės faktas - tarmių fonetinės ir leksinės skirtybės.
Blogiausia, kai visiems suprantama valstybine kalba pradedama naudotis ne bendravimo ir supratimo siekiant, o priešingai, norint paslėpti tikrąsias mintis ar tiesiog "išdurti" klausytojus. Tam tikslui kalbėtojas naudojasi visiems suprantamais žodžiais, tačiau suteikia jiems kitokią, tik jam vienam suprantamą reikšmę. Pavyzdžiui, taip atsitiko su veiksmažodžiu "dulkinti", kuris dar neseniai buvo vartojamas vien dulkių išpurtymo veiksmui nusakyti. Vargu ar jau surasim, kas pirmas tokiam padoriam veiksmažodžiui suteikė dabartinę pikantišką reikšmę, bet šiandien reta mama siųs vaiką ar vyrą į kiemą kilimų išdulkinti...
Atrodo, panašus likimas - perėjimas iš "padorios", neutralios leksikos į nevartotiną ar vartotiną tik neviešoje kalboje - gali ištikti ar jau ištiko žodžių junginį "mąstyti dešiniuoju pusrutuliu". Iki šiol šiais žodžiais buvo nusakoma individo mąstymo specifika, kai aktyviau veikia būtent dešinysis, o ne kairysis smegenų pusrutulis. Politizuotoje visuomenėje tokiu pasakymu dar siekiama pabrėžti ir žmogaus politinę orientaciją. Bet kai save kaip mąstantįjį dešiniuoju pusrutuliu Seimui ir visuomenei pristatė dabartinis Valstybės saugumo departamento (VSD) vadovas Povilas Malakauskas, šio žodžių junginio reikšmė perkopė tradicinius rėmus. Dėl to šokas ištiko net pačius dešiniuosius, jų aiškiai nepradžiugino toks gretų "papildas". Kiek vėliau, kai P.Malakauskas ėmė aiškinti, kaip jis supranta VSD ir savo, kaip departamento vadovo, veiklos tikslus bei priemones, nekaip pasijuto ir platesnė visuomenė. O kai jau ėmė rodytis pirmieji VSD vadovo darbo rezultatai, tapo aišku: žodžių junginys "mąstyti dešiniuoju pusrutuliu" įgavo dar vieną reikšmę, būtent - "mąstyti nesavarankiškai, kartoti svetimas - paprastai viršininko - mintis ar nurodymus".
Naujasis Rokiškio rajono meras Rimantas Velykis deklaravo ne patį menkiausią turtą, nors jis per metus nuo užpernai nė kiek nepadidėjo. R.Velykio ir jo žmonos Vilijos nekilnojamasis turtas įvertintas 100 tūkst. litų, o santaupos - per 55 tūkst. litų.
Pasvalio rajono vadovas Gintautas Gegužinskas ir jo žmona Vitalija - tarp vidutiniokų. Nekilnojamasis jų turtas pernai buvo įvertintas tik 47 tūkst. litų, o santaupų abu turėjo per 53 tūkst. litų.
Kupiškio rajono meras Jonas Jarutis - pats kukliausias. Jis turi ir turto, ir santaupų po lygiai - po 50 tūkst. litų. Tačiau jis padidino paskolą ir dabar jau bankams yra įsiskolinęs per 80 tūkst. litų.
Garsusis Kupiškio eksmeras Leonas Apšega pernai deklaravo su žmona Palmyra turintys turto, kuris vertinamas per 370 tūkst. litų. Kupiškėnai kažkodėl įsitikinę, kad ūkininkaujantis L.Apšega yra dar turtingesnis, nei rodo skaičiai.
Nauji vicemerai - skurdžiai
Apskrities vicemerų eilutėje visi žengia irgi apylygiai. Įdomiausia, kad "užkietėjęs" viengungis naujasis Panevėžio mero pavaduotojas Povilas Vadopolas kai kuriuos šeimos vyrus savo turtais netgi lenkia.
P.Vadopolas pernai deklaravo turintis turto už 135 tūkst. litų, o pinigų - dar daugiau - net 153 tūkst. litų.
Anksčiau skurdumu garsėjęs Kastytis Vainauskas dabar irgi - prie pasiturinčiųjų. Jo namai pernai įvertinti 133 tūkst. litų, o kišenėje irgi ne vėjai švilpia - "smulkioms išlaidoms" krikdemas turi 3 tūkst. litų. Tiesa, namą sodų bendrijoje gražinęs vicemeras turi 129 tūkst. litų paskolos, kurią mokėti gaunant gerą algą irgi nesunku. Užpernai K.Vainausko turtas tesiekė 14 tūkst. litų.
Dar vienas Panevėžio vicemeras Petras Luomanas visada pasižymėjo kuklumu. Tai atspindi ir jo turto deklaracijos. Šeima gyvena bute ir turtą vertina 49 tūkst. litų, o pinigų turi per 15 tūkst. litų.
Ilgamečio Panevėžio rajono vicemero Vytauto Rapolo Gritėno šeimos nekilnojamasis turtas pernai buvo prilygintas beveik 150 tūkst. litų, o santaupų vyras už žmoną Genovaitę turėjo net tris kartus daugiau - 41 tūkst. litų. "Seno sukirpimo" pora nepripažino jokių paskolų.
Pasvalio vicemeras verslininkas Povilas Balčiūnas laikomas labai turtingu, tačiau jo rinkimų deklaracijoje skaičiai tokie: vicemeras turi 267 tūkst. litų vertės bendro turto.
Rokiškėno Algio Kazulėno, kupiškėno Aido Mikėno ir jauno biržiečio, kaime su tėvais gyvenančio Aurimo Franko turtų naujausia deklaracija nenurodo. Šie vyrai vicemerais tapo būdami dar nežinomi ir tik nuo šiemet privalo deklaruoti savo turtą. Rinkimų deklaracijoje jie nurodo esantys labai neturtingi.
Skandalingojo politiko skaičiai didėjo
Iš Panevėžio politikos ištrenktas ir sunkių kaltinimų slegiamas bei teismo laukiantis socialdemokratas Vytautas Steponas Buterlevičius pernai savo turtą vertino jau kur kas solidžiau nei dar ankstesniais metais.
V.S.Buterlevičius su žmona Laimute Marija deklaravo turintys turto už beveik 650 tūkst. litų, o pinigų - per 40 tūkst. litų.
Iš dabar politikoje likusių panevėžiečių turtingiausias - verslininkas liberalcentristas Ramūnas Vyžintas. Opozicijos lyderis nurodo valdantis su žmona Reda 500 tūkst. litų vertės turtą, plius pats vyras turi 447 tūkst. litų grynais. Vadinasi, pernai iki milijonierių vardo Vyžintams trūko tik menkų 20 tūkstančių litų.
Kadangi daugiau spindinčių žvaigždžių nėra, tad galima laikyti, kad vieni iš labiau pasiturinčių Panevėžio politikų - konservatorius Vidmantas Baltramiejūnas, krikščionis demokratas Julius Beinortas, naujokas jaunasis konservatorius Dainius Ožalas.
Pastarasis, panevėžiečių nuolat matomas televizijoje, deklaruoja turintis turto už beveik 400 tūkst. litų, iš jų apie 200 tūkst. litų skolinti.
Kartu su juo bendrą ūkį vedantys tėvai buvę Panevėžio rajono tarybos nariai ramygaliečiai Ričardas ir Birutė Ožalai deklaruoja beveik 170 tūkst. litų turtą.
Namas - perpus pigesnis
Nepriklausomybės Akto signataro J.Beinorto ir jo žmonos Vydutės turtas atrodo pakankamai solidžiai - per 570 tūkst. litų. Pinigais pora turi per 30 tūkst. litų.
"Aukštaitijos vandenyse" vienu iš vadovų dirbantis V.Baltramiejūnas su šeima turi turto už 362 tūkst. litų, o pinigų - beveik 130 tūkst. litų.
Atrodytų turtingas ir konservatorius gydytojas Gintaras Byčius, nes jo šeimos turtas pernai buvo vertinamas 400 tūkst. litų. Tačiau tai paneigia skandalu virtusi istorija apie nenusisekusį politiko verslą ir didžiules skolas kreditoriams.
Deklaracijoje G.Byčius nurodo esąs kažkam skolingas 320 tūkst. litų. Savo didžiulį namą politikas nesėkmingai pardavinėja už 800 tūkst. litų.
Prie turtingesnių Panevėžio politikų galima priskirti ir naujoką - Darbo partijos Panevėžio skyriaus vadovą Petrą Narkevičių. Vienos G.Drobužui priklausančios kelių bendrovės vadovas nurodo turintis turto už 330 tūkst. litų.
J.Miltinio dramos teatro aktorius Laimutis Sėdžius deklaruoja bendrą šeimos turtą, vertą 250 tūkst. litų.
Guodžiasi tik 33 litais
Seniausias Panevėžio tarybos narys lėktuvų konstruktorius Vladas Kensgaila pretenduoja į rekordininko vardą. 74 metų politikas turto eilutėje nurodo nulį. Užtat pinigų jis turi 25 tūkst. litų, o žmona Regina - dar ir turto už 160 tūkst. litų.
Liūdniausiai Panevėžio politikų antrųjų pusių eilutėje atrodo krikdemo Vitalijaus Satkevičiaus žmona Eugenija - ji savo piniginėje nurodė turinti tik 33 litus. Tuo tarpu V.Satkevičius - net 55,6 tūkst. litų. Butą daugiabutyje turinti šeima pernai įvertino jį tik 43 tūkst. litų.
Iš Vilniaus į Panevėžį laimingai atitekėjusi buvusi šalies profsąjungų veikėja, o dabar savivaldybėje įdarbinta valdininkė Ingrida Mazaliauskienė su vyru gyvena apykukliai - nurodo 150 tūkst. litų turtą.
Šeši nuliai - jau nebe svajonė
Rajonuose - daug labai turtingų politikų.
Pirmiausia, žinoma, garsusis Panevėžio rajono verslininkas liberalas Jonas Katinas su žmona Nijole - jau seniai milijonieriai. Pernai deklaruotas jų turtas sudaro beveik 2 mln. litų.
"Lašų" bendrovės vadovo rokiškėno Zenono Akramavičiaus šeimos turtas pernai jau artėjo prie dviejų milijonų.
Pasvalietis Vladas Linkevičius ir jo žmona Vida pernai jau buvo "be vienos minutės" milijonieriai, nes iki daugelio svajonių skaičiaus jiems tetrūko tik 40 tūkst. litų.
"Biržų melioracijos" bendrovės vadovas Vytautas Stasys Čiuplinskas ir jo žmona Stefanija - irgi milijonieriai, turintys turto už bemaž 1,5 milijono litų.
Netoli milijono pernai sukosi ir "Rinkuškių" savininkas Patras Kalkys su žmona Olga Danute. Jie nurodė turintys turto už per 900 tūkst. litų.
Žinomas Pasvalio verslininkas, dabar nuo insulto bėgantis Rimas Želvys deklaravo per 500 tūkst. litų turtą, o Zenono Zimkaus šeima - per 600 tūkst. litų turtą.
Rokiškėnai ir ūkininkų vedlį Vytautą Šliką laiko milijonieriumi, bet jo šeima deklaruoja 600 tūkst. litų vertės turtą. Verslininkas Raimondas Sirgėdas taip pat žinomas kaip turtuolis, bet jis gali pasigirti tik 300 tūkst. litų turtu.
Užtat tikras milijonierius jau yra verslininkas Vytautas Kanopa, deklaravęs turto už 1,1 milijono.
Rokiškėnas verslininkas Saulius Gintautas turi 650 tūkst. litų vertės turto.
Rūpi ir du broliai
Kupiškyje visiems įdomu, kaip sukasi du broliai politikai Gintautas ir Vytautas Mockūs. Pastarasis konservatorius nuolat rinkimuose kovoja ir dėl galimybės susigrąžinti mero postą.
Vežimo verslu užsiimantis G.Mockus deklaruoja turintis turto už 451 tūkst. litų, o pinigų neturi nė lito, nors jo žmona Irena laiko saujoje 20 tūkst. litų. Vyras yra kažkam paskolinęs 52 tūkst. litų, o pasiskolinęs 42 tūkst. litų.
V.Mockus nurodo turintis turto už 91 tūkst. litų, pinigų - 49 tūkst. litų, kažkam yra paskolinęs 42 tūkst. litų. Jo žmona Jūratė turi panašiai tiek pat turto, tik daugiau pinigų - 89 tūkst. litų.
Jau daugybę metų Rokiškio valdžioje besisukantis Antanas Slesariūnas turto nurodė turintis už 86 tūkst. litų, o pinigų - 10 tūkst. litų. Jo žmona Danutė pinigų turi tiek pat, bet užtat turto - tik už 8 tūkst. litų.
Pagarsėjęs keikūnas biržietis Kęstutis Slavinskas turto turi tik už 3 tūkst. litų, o pinigų - 321 litą.
"Ekrano" gynybos ramstis - į Turkiją
Vos atsisveikinęs su Panevėžio komanda, gynėjas G.Paulauskas iš karto sulaukė stipriose Europos futbolo lygose žaidžiančių klubų pasiūlymų.
Ilgametis Panevėžio "Ekrano" futbolo komandos gynėjas Gediminas Paulauskas užvakar vakare iš lėktuvo Vilniaus oro uoste išlipo jau turėdamas kišenėje naują kontraktą.
Ateinantį sezoną panevėžietis rungtyniaus šeštoje pagal reitingą Turkijos lygos Ankaros "Ankaragucu" komandoje ir turės gerą galimybę būti pastebėtas dar solidesnių klubų.
G.Paulauskui pasirašius kontraktą, dar įdomesnis darosi klausimas, kodėl tada, kai futbolininkas priklausė "Ekrano" klubui, jis nieko nepešęs grįžo iš peržiūrų Lenkijos, Rusijos ir Norvegijos komandose.
Tik tada, kai futbolininkas atsisveikino su Panevėžio klubu, dėl jo pradėjo varžytis ir siūlyti gerus kontraktus kelių valstybių komandos. Atsiradus galimybei rinktis, G.Paulauskas net atmetė jam nelabai priimtiną Italijos "Serie A" klubo pasiūlymą.
Galima manyti, kad "Ekrano" klubo vadovai taip užkelia savo žaidėjų kainas, jog net turtingiems Europos klubams jos kelia net ne pasipiktinimą, o šypseną.
Ko gero, iš "Ekrano" dėl šios priežasties iki šiol niekaip negali pakelti sparnų ir daugiau futbolininkų.
Pasibaigus Lietuvos futbolo čempionatui, pagrindinis Panevėžio "Ekrano" gynėjas G.Paulauskas jo paties prašymu buvo paleistas iš klubo ir išvyko į vieną stipriausių Europos futbolo lygų - Italijos "Serie A".
Šioje lygoje rungtyniaujančio "Livorno" klubo vadovai jau kuris laikas stebėjo G.Paulausko žaidimą ir gana atvirai reiškė norą, kad patikimas gynėjas žaistų šioje komandoje, tačiau Italijos klubo siūlomos sąlygos panevėžiečio netenkino.
Dalyvaudamas peržiūroje "Livorne", G.Paulauskas sulaukė pasiūlymo iš Kipro, Turkijos ir Lenkijos klubų. Futbolininkui buvo siūloma tik atvažiuoti, pasitikrinti sveikatą ir be jokios peržiūros pasirašyti sutartį.
Savo jėgomis pasitikintis ir dabar gerą sportinę formą pasiekęs G.Paulauskas jokio atsakymo siūlytojams nedavė. Jis norėjo sulaukti, ką pasakys "Livorno" vadovai.
Italija Lietuvos futbolininkui paliko randą tiesiogine prasme.
Jau pirmoje treniruotėje partneris koja kliudė G.Paulauskui galvą ir ją prakirto taip, kad reikėjo siūti net šešiolika siūlių. Randas iki šiol aiškiai matomas.
Po peržiūros "Livorno" panevėžiečiui pasiūlė visai neblogą kontraktą, tačiau Turkijos klubo sąlygos buvo patrauklesnės. Kaip "Panevėžio rytui" sakė G.Paulauskas, turkų sąlygos buvo kone dvigubai geresnės nei italų.
Futbolininkas nuvyko į Turkiją, susipažino su treneriais, klubo prezidentu, viceprezidentu, vadybininkais, apžiūrėjo treniruočių bazę ir viskuo liko patenkintas.
Po medicininės apžiūros G.Paulausko sveikata liko patenkinti ir klubo vadovai. Jau kitą dieną buvo pasirašytas dvejų su puse metų kontraktas. Klubas futbolininkui skyrė kotedžą, automobilį ir kitas gyvenimui būtinas smulkmenas.
25 metų 189 centimetrų ūgio G.Paulauskas visą savo ligšiolinę karjerą žaidė "Ekrano" komandoje.
„Bičiulystė“ – Lietuvos ir pasaulio neįgaliųjų gyvenimą atspindintis laikraštis.
Kiek bedeklaruotume suprantą neįgalius žmones, remiantys jų kūrybines iniciatyvas, vis dėlto geriausias įrodymas – kiek kiekvienas juos sugebame įsileisti į savo gyvenimą. Vilniaus apskrities viršininko pavaduotojui Artūrui Melianui prisipažinus, kad jo namus puošia „Šviesos“ centro ugdytinio paveikslas, o tarp muzikos įrašų yra „Spalvų orkestro“ kompaktinė plokštelė su itin mėgstama daina „Myliu džiazą“, turbūt niekas nesuabejojo ir kitų jo žodžių apie pagalbą negalios žmonėms tikrumu bei nuoširdumu. A.Mickevičiaus biblioteką perėmus apskrities administracijai, susirūpinta jos pritaikymu negalios žmonėms, čia rengiamasi įrengti keltuvą.
Žinoma, neįgaliesiems svarbi ir įvairių institucijų pagalba. Padėkojęs už neįgaliųjų dalyvavimą kultūriniame šalies gyvenime, pasidžiaugęs, kad ši sritis gali suartinti skirtingus žmones, kultūros ministras Jonas Jučas priminė, jog ministerija remia leidinių Brailio raštu leidybą, finansuoja įvairius neįgaliųjų projektus, rūpinasi, kad renovuojami kultūros objektai būtų pritaikomi ir šių žmonių poreikiams.
Pasak Švietimo ir mokslo ministerijos Bendrojo ugdymo departamento direktoriaus pavaduotojo Rolando Zuozo, mokyklose daugėja neįgaliems vaikams ugdytis gelbstinčių mokytojų padėjėjų, specialiųjų pedagogų, psichologų. 2006 m. specialiųjų poreikių mokinio krepšelis buvo 20 proc. didesnis už tradicinio mokinio, 2007-aisiais šis skaičius išaugo iki 33 proc., o 2008-aisiais numatomas padidėjimas iki 40 proc. Neįgaliems vaikams vežioti nupirkta 30 „geltonųjų autobusiukų“.
Vilniaus miesto meras Juozas Imbrasas užsiminė apie neįgaliesiems pritaikomus socialinius būstus, viešąjį transportą, 2008-2009 m. sostinėje numatytus didelius darbus pritaikant įvairius objektus, tarp jų – ir kultūrinius.
Neįgaliųjų žvilgsnis skvarbesnis
Politikų ir valdininkų gražbyliavimas bei pažadai – ne naujas dalykas. Dažnai atrodo, jog jie ir neįgalieji vaikšto skirtingomis gatvėmis, lankosi ne tose pačiose parduotuvėse, kino teatruose ar bankuose. Tai labai akivaizdžiai paliudijo Žmogaus teisių stebėjimo instituto atstovės Jolantos Samuolytės pristatytas Lietuvos neįgaliųjų forumo sukurtas dokumentinis filmas „Ar taip gali būti?“ Jame – daugybė faktų apie rateliais judančio žmogaus diskriminaciją dėl nepritaikytos viešosios aplinkos. Tai laiptais pasitinkančios poliklinikos, bibliotekos, universitetai, ministerijos, teismai, kavinės, netgi bažnyčios. Tiesa, konferencijoje dalyvavęs Panevėžio miesto vicemeras Petras Luomanas pastebėjo, kad filmo kūrėjai Dievo mažiau bijo nei Seimo, nes nedrįso filmuoti neįgaliesiems nepritaikytame jo pastate – nei senajame, nei per 50 mln. litų kainavusiame naujajame priestate.
Elektrėnų invalidų draugijos pirmininkas Zigmantas Jančauskis pademonstravo, kad savo nuomonės pareikšti negalėtų ne tik iš naujosios Seimo, bet ir iš Vilniaus miesto savivaldybės Tarybos posėdžių salių tribūnų – nei viena, nei kita nepritaikytos rateliuose sėdinčiam žmogui. „Ar mūsų nuomonė tokia nesvarbi?“ – retoriškai klausė jis, čia pat pateikdamas ir kitų faktų apie nelygias Lietuvos gyventojų galimybes. Dar daugiau – apie skirtingą požiūrį į mieste bei kaime gyvenantį neįgalųjį. Daugelį metų būsto pritaikymo programą vykdžiusios Lietuvos invalidų draugijos atstovas atvirai kalbėjo, jog ją perėmus Neįgaliųjų reikalų departamentui atsirado tokių nuostatų, kurios aiškiai diskriminuoja kaimo žmones. Pagal naująją tvarką neįgaliu tapusio arba dėl stipriai pablogėjusios sveikatos vaikščioti negalinčio žmogaus name negalima įrengti nei sanitarinio mazgo, nei kanalizacijos ar vandentiekio. Ką daryti į lauką išeiti neįstengiančiam neįgaliajam? Mieste gyvenantis su tokiomis problemomis nesusiduria. Prireikus jam ir sieną tarp vonios bei tualeto išgriaus, ir dušą įrengs...
Matyt, neatsitiktinai Z.Jančauskis nepamiršo papasakoti ir apie Pasaulinės neįgaliųjų dienos proga aplankytas Elektrėnų savivaldybės seniūnijas. Nė į vieną iš jų draugijos pirmininkas negalėjo patekti – valdžios atstovai kažkodėl nemėgsta pirmo aukšto, stengiasi įsikurti kuo aukščiau. Negi todėl, kad kuo mažiau sunkiai judančių, ligotų žmonių trukdytų jų brangų laiką? O gal iš aukščiau paprastų žmonių problemos atrodo menkesnės?..
Neįgaliųjų integracija – žaidimas kamuoliukais?
Vilniaus universiteto profesorius Albinas Bagdonas pateikė ir ne itin džiuginančios statistikos. 2006-aisiais skurdo riba Lietuvoje buvo 437 Lt., invalidumo pensija – 432 Lt, o netekto darbingumo pensija – 381 Lt. Neįgalumo išmokoms iš socialinės paskirties lėšų mūsų šalyje išleidžiama 10 proc., Lenkijoje ir Olandijoje – po 20 proc. nors, pasak pranešėjo, šių skaičių negalima absoliutinti, tačiau bendra tendencija kelia nerimą. V.Bagdonas teigė padaręs išvadą, jog neįgaliųjų integracija – tai tik žaidimas kamuoliukais. Visi juos mėto vienas kitam ir vis žaidžia šį žaidimą.
Apie tokį žaidimą užsiminė ir Vilniaus universiteto docentas, Vaikų psichiatrijos ir socialinės pediatrijos centro vedėjas, Vilniaus miesto savivaldybės Tarybos narys Dainius Pūras. Pasak jo, Vakarų ekspertai tvirtino, kad totalitariniam režimui įveikti Lietuvai prireiks ne daugiau kaip 10 metų. Tačiau nors šalies ekonomika auga, socialinėje, švietimo ir sveikatos sistemose pažangos nedaug. Pranešėjo nuomone, 17 metų Lietuvos kelias – tai balansavimas tarp bandymo daryti reformas ir lietuviško atsargumo. „Iki šiol esame šių nereformuotų sistemų įkaitai“, – sakė D.Pūras, perspėjęs, kad nevyriausybinių neįgaliųjų organizacijų valdžios struktūros nelaiko lygiaverčiais socialiniais partneriais.
Santūriai apie ateitį konferencijoje kalbėjo ir garsaus neįgaliųjų muzikinio kolektyvo „Spalvų orkestras“ vadovas Romualdas Brūzga. Jo nuomone, sveikoji visuomenė nesidomi neįgaliųjų darbo, kūrybos rezultatais, nors daugeliu požiūrių jie galėtų būti labai naudingi. Sutrikusio intelekto neįgaliųjų muzikiniai kolektyvai – puikus muzikos terapijos veiksmingumo pavyzdys. R.Brūzga įsitikinęs, jog sėdėjimas patogiame krėsle ir klausymasis muzikos įrašo, paįvairinto ekrane besikeičiančiais vaizdais, nėra tikroji muzikos terapija. „Terapijai reikia proto, jausmų ir veiksmo, – teigė jis. – Taip dirba neįgaliųjų orkestras. Muzikos ir teatro akademijos absolventui turėtų būti suteikta ne tik muzikanto, bet ir muzikos felčerio kvalifikacija, kad jis žinotų, kaip paveikti žmogų ir suteikti jam sveikatos.“ Deja, dabartinė situacija R.Brūzgai kelia didelį nerimą – to, ką padarė pirmieji su neįgaliaisiais dirbę entuziastai, nebepakanka, pamaina neauga ir tokio kolektyvo, kaip „Spalvų orkestras“, greitai gali nebūti... Vadovo nuomone, abejingumas – pati sunkiausia negalia.
Kūryba svarbiau už negalią
Ir vis dėlto, kunigo Arūno Pranciškaus Pečkaičio įsitikinimu, neįgalieji – tai galimybė patikrinti mūsų žmogiškąsias vertybes. „Bendraudami su jais mes ugdome savyje kantrią, įsiklausančią ir įsižiūrinčią meilę, einame atsidavimo ir kito žmogaus priėmimo keliu“, – sakė dvasininkas.
Ir išties šiuo keliu eina nemažai žmonių. Kūrybos procesą, o ne negalią akcentavusi Lietuvos specialiosios kūrybos draugijos „Guboja“ pirmininkė Viktorija Vitaitė džiaugėsi, kad neįgaliųjų meno kolektyvus vis draugiškiau priima visuomenė. Gražia tradicija tapo edukacinis jaunųjų muzikų debiutų renginys „Perliukai”, kuriame neįgalieji kūrybiškai bendradarbiauja su profesionaliais muzikantais, neįgaliesiems skirta šventė „Tau, Vilniau“, kiti renginiai. Muzikos mokyklos jau pradėjo priimti ir sutrikusio intelekto vaikus. „Reikia kelti kultūrinių renginių lygį, kad jie būtų priimtini visuomenei, – teigė V.Vitaitė. – Yra daug neįgalių žmonių, kuriems truputį padėjus, jie galėtų tapti profesionalais.“
Tai patvirtina ir į neįgaliųjų teatro trupę susibūrę bei Mažosios teatro akademijos aktorinio meistriškumo pažymėjimus gavę, pasisekimo sulaukusią A.Ostrovskio pjesę „Pelninga vieta“ suvaidinę 6 šios akademijos auklėtiniai. Jie įrodė, kad profesionali kūrybinė veikla ir visuomenės dėmesys – nebe ateities perspektyva, o šių dienų realybė.
Neįgaliųjų dailės parodoje – sielos išlaisvėjimas
Pasaulinės neįgaliųjų dienos išvakarėse Vilniuje, Justino Vienožinskio dailės mokykloje, surengta neįgalių dailininkų kūrybos paroda, kurioje eksponuojama arti 50-ies įvairia technika atliktų kūrinių. Jų autoriai – 14 Lietuvos invalidų draugijos rengtų plenerų dalyvių. Tarp jų yra ir profesionalių kūrėjų, ir tautodailininkų, ir pradedančių menininkų. Ši paroda – ne tik puiki proga neįgaliems dailininkams pristatyti savo kūrybą. Tai ir plenerų darbo apibendrinimas, akivaizdus jų reikalingumo bei reikšmės įrodymas.
Nuo naivumo iki profesionalumo
Lietuvos invalidų draugijos rengiami kūrybiniai plenerai neįgaliems dailininkams jau tapo gražia tradicija. Pastaruosius trejus metus jie vyko Anykščiuose, Nidoje, Šventojoje. Kiekvieną tokį kūrybinį susitikimą paprastai vainikuoja plenere sukurtų darbų paroda. Vis naujos erdvės šiems kūriniams atsiveria ir sostinėje – tai Stasio Vainiūno namai, Justino Vienožinskio dailės mokykla, kur daugiau žmonių gali susipažinti su neįgalių žmonių kūrybinėmis galiomis, savita jų saviraiška.
Šiais metais plenerui vadovavusi J.Vienožinskio dailės mokyklos mokytoja, grafikė, tapytoja Vida Sevrukienė neslėpė buvus planų šią parodą surengti meno galerijoje, deja, to padaryti nepasisekė. „Tačiau nėra to blogo, kas neišeitų į gerą, – šypsosi plenero vadovė. – Ten būtų buvusi kur kas mažesnė salė, būtų reikėję labiau atrinkti darbus. Parodą svetingai priėmus Dailės mokyklai, neįgalių menininkų kūriniams galėjom skirti visą jos erdvę. Eksponatais tapo ne tik išbaigti paveikslai, bet ir kūrybos procesą subtiliai atskleidžiantys eskizai. Po stiklu jie nušvito naujom spalvom ir atrodo kaip savarankiški kūriniai. Eskizai labai padėjo parodai – jie pagyvino ekspoziciją, padėjo atsiskleisti darbų nuoširdumui, lengvumui.”
J.Vienožinskio dailės mokykloje dirba profesionalūs, pripažinti, respublikoje žinomi menininkai, dažnai patys čia rengiantys savo darbų parodas. Todėl, pasak V.Sevrukienės, čia negali eksponuoti bet ką – paroda turi atitikti gana aukštus tokioms ekspozicijoms keliamus reikalavimus. Plenero vadovė džiaugėsi, kad neįgaliųjų paveikslai sulaukė labai teigiamų mokykloje dirbančių dailės specialistų vertinimų. Pasak jų, tai labai šviesi ir giedra paroda, kurioje profesionalumas gražiai dera su naivumu ir paprastumu.
Žvilgsnis iš šalies
Praėjusiais metais neįgalių dailininkų plenerui vadovavusi Esmeralda Danielienė į jų paveikslus šįkart galėjo pažvelgti iš šalies. „Buvo įdomu vertinti kūrybą visiškai nepažįstant jos autorių, nieko nežinant apie šių žmonių potencialą. Man smagu pripažinti – žmonės gabūs, jie puikiai atsiskleidė. Nesvarbu – mažoj akvarelėj ar didesniame tapybos, guašu pieštame darbe. Paveikslo dydis ar jo atlikimo technika neturi reikšmės. Kas nuoširdžiai tapė – iš karto matyti, – mintimis dalijosi E.Danielienė. – Pernai daugiausiai dirbom su aliejiniais dažais, kūrėm nemažo formato darbus. Šiemetinis pleneras kokybiškai kitoks. Parodoje eksponuojama labai daug eskizėlių. Eskizai – tai sielos išlaisvėjimas, kai žmogaus niekas nevaržo. Pradėjęs tapyti, ypač jei tai daro nežinoma technika, žmogus iškart susikausto ir rezultatas būna ne toks, kokio norėtų. Ir taip būna tol, kol atsiranda toji vidinė laisvė.
Išties žmonėms reikia leisti išbandyti daugiau įvairių technikų. Būtų geriausia, jei vieną plenerą būtų galima skirti aliejinei tapybai, kitą – darbui su akvarele, akriliniais dažais. Tada žmogus galėtų labiau įsigilinti į vieną ar kitą techniką ir paskui ja toliau dirbti. Ir pleneras turėtų būti ilgesnis. Savo mokyklos mokiniams mes taip pat rengiame išvažiuojamąsias praktikas. Jos trunka 2 savaites.“
Menas – tai būdas bendrauti
Į parodos atidarymą atvykusius LID Šventojoje surengto neįgalių literatų bei dailininkų plenero dalyvius pasveikinęs J.Venožinskio dailės mokyklos direktorius Algis Lankelis pasidžiaugė, kad šiais laikais, kai itin sparčiai vystosi komunikacijos technologijos (mobilieji telefonai, internetas), nebelieka laiko ir būdų bendrauti tiesiogiai. „O menas suteikia tokią galimybę, – sakė A.Lankelis. – Jums – išreikšti savo dvasios išgyvenimus, žiūrovams – įsileisti į savo gyvenimus jūsų emocijas, jūsų pasaulio suvokimą. Ir tai puiku.“
Šiuos žodžius patvirtino ir į parodos atidarymą atvykę kūrėjai. Pasak uteniškės tautodailininkės Genovaitės Adiklienės, Šventosios plenero dalyviai tapo maža draugiška šeima, todėl natūralu, kad šiuos žmones traukia ir vėl susitikti. Jonaviškei Romai Štakėnienei toks pasimatymas su bičiuliais – tarsi šviesos spindulys nelengvoje kasdienybėje. Kalvarijos neįgaliųjų draugijos autobusiukas į sostinę atgabeno gražų pulkelį kūrybos mėgėjų – Marijampolės, Vilkaviškio, Kalvarijos literatų. Šios draugijos pirmininkė Roma Murauskienė parodos rengėjams padėkojo už ne tokią dažną galimybę šiems žmonėms pabendrauti, pajusti, kad jie vertinami, kad jų kūryba žmonėms reikalinga. O kalvarijiškės Marijos Kraipavičiūtės padeklamuotas Šventojoje sukurtas eilėraštis priminė tą dvasios pakylėjimą, kuris paprastai gaubia kūrybinės sielos žmonių susitikimus. Vilkaviškietis Kostas Miliauskas taikliai pajuokavo: „Juk ne be reikalo šiemetinio plenero tema buvo „Draugystė“. Ir čia pat prisiminė savo sukurto eilėraščio eilutę – „Draugystei maža rankos paspaudimo“...
Kūrybinės minties vingiai
Tautodailininkė G.Adiklienė – daugelio parodų dalyvė, dailei atidavusi ne vienerius savo gyvenimo metus. Tačiau net tokia patyrusi menininkė dėkojo plenero vadovei V.Sevrukienei, paskatinusiai ją išmėginti dar nebandytą kūrybos techniką – tapybą akriliniais dažais. Grįžusi iš plenero ji taip nutapė jau ne vieną paveikslą.
Beje, nuo prabėgusios vasaros G.Adiklienė suspėjo tapti net kelių parodų dalyve. Papasakojusi apie vieną paskutiniųjų – Širvintose surengtą Vilniaus apskrities liaudies meno parodą „Auksinis vainikas-2007“, į tokią veiklą paragino įsitraukti ir kolegą J.Bernotavičių. „Parodos dailininkui labai reikalingos. Ir ne tik dėl to, kad parodytum, ką naujo sukūrei, bet ir pasimokyti iš kitų, pasisemti naujų idėjų, pabendrauti su sielai artimais žmonėmis“, – tikino ji.
J.Bernotavičiui prisiminus, jog J.Vienožinskio dailės mokykloje jis yra kažkada mokęsis, V.Sevrukienei gimė nauja idėja – pirmiausia čia ir surengti jo personalinę jo parodą. Pasak jos, Dailės mokyklos erdvės atviros ir kitų dailininkų kūrybai, kaip, pavyzdžiui, Vytauto Grigoravičiaus Zodiako ženklų ciklui.
Gal neįgalių dailininkų plenerą J.Vienožinskio dailės mokykloje vainikavusi paroda bus graži tolimesnio kūrybinio bendradarbiavimo pradžia.
Į šventę – su naujų darbų kraičiu ir ateities užmojais
Panevėžio rajone pasitinkant gruodžio 3-iąją, Pasaulinę neįgaliųjų dieną, renginiai kiekvienais metais organizuojami visą lapkričio mėnesį. Šiemet neįgaliesiems ir garbaus amžiaus žmonėms vakaronės surengtos Krekenavos, Naujamiesčio, Velžio, Raguvos bei kitose seniūnijose. Smilgių seniūnijos gyventojai vyko į Arklio muziejų Anykščiuose ir į Niūronių kaime esančią etnografinę sodybą. Rajono neįgaliųjų draugijos iniciatyva 80 negalios žmonių Panevėžio muzikiniame teatre žiūrėjo operetę „Balius Savojoje“.
Šiandien tradicinėje neįgaliųjų renginių vietoje – Bernatonių bendruomenių namuose vyks Panevėžio rajono neįgaliųjų šventė. Jie į renginį suvažiuos iš visų 11 rajono seniūnijų. Čia dalyvaus rajono savivaldybės vadovai, Globos ir rūpybos skyriaus darbuotojai, seniūnai ir socialiniai darbuotojai, rėmėjai. Šventės dalyvius linksmomis dainomis ir skambia muzika pasitiks Neįgaliųjų draugijos vokalinis ansamblis „Šaltinis“, Raguvos seniūnijos neįgalūs dainininkai, Naujamiesčio seniūnijos neįgaliųjų kaimo kapela „Nagulis”. Visi labai laukia Nelės Paltinienės ir, žinoma, šauniosios koncertų vedėjos Stefos Navardaitienės.
Tarptautinė neįgaliųjų diena – tai gera proga žvilgtelėti į šiais metais jau nuveiktus darbus, pamąstyti apie ateities lūkesčius. Apie tai ir papasakojo Panevėžio rajono neįgaliųjų draugijos pirmininkė Aurelija Petronienė.
„Šie metai mūsų draugijai yra neblogi, – sakė jos vadovė. – Kaip ir ankstesniais, taip ir šiais metais svarbiausias mūsų tikslas – padėti neįgaliesiems integruotis į visuomenę, kad visi turėtų lygias teises ir socialines garantijas, kad nė vieno neaplenktų socialinės paslaugos, parama.
6-iose seniūnijose veikia dienos centrai. Kaip parodė kelerių metų patirtis, jie neįgaliesiems yra labai svarbūs ir reikalingi: mažina atskirtį nuo visuomenės, plečia akiratį. Ypač neįgalieji džiaugiasi šiuose centruose teikiamomis paslaugomis: skalbimu, masažu ir kt. Šiemet jau suteikta daugiau nei 2 tūkst. įvairių socialinių paslaugų.
Pasaulinės neįgaliųjų dienos išvakarėse, draugijos tarybos nariai visose seniūnijose aplankė sunkiausios negalios žmones, domėjosi jų gyvenimu, buitimi, išklausė prašymus, pageidavimus. Šiuos žmones lankome nuolat, kiek leidžia draugijos galimybės, jiems padedame.“
A.Petronienės teigimu, draugija stengiasi, kad neįgaliųjų gyvenimas būtų kuo įdomesnis, jų kultūrinis gyvenimas, poilsis – turiningesnis. Vasarą 50 neįgaliųjų vyko į Kauną, 45 – į Šilutę, 45 iš jų ilsėjosi reabilitacijos ir mokymo centre Šventojoje. 15 jaunuolių pabuvojo jaunimo stovykloje Nidoje, per 100 neįgalių vaikų ir jų tėvelių dalyvavo nuotaikingoje šventėje Tarptautinei vaikų dienai paminėti. Šios šventės proga 200 vaikų Panevėžio teatre „Menas“ žiūrėjo spektaklį „Trys paršiukai“. Vaikų laukia dar vienas renginys – Kalėdų šventė.
A.Petronienė džiaugiasi, kad neįgalieji aktyviai dalyvavo Panevėžio apskrities neįgalių literatų šventėje Biržuose, apskrities sporto šventėje Pasvalyje. Įspūdinga buvo ir Vadoklių bei Panevėžio seniūnijų neįgalių literatų poezijos šventė. Pirmininkė itin patenkinta L.Strazdienės vadovaujamu ansambliu „Šaltinis”.
Bene labiausiai A.Petronienę džiugina pirmasis rajone neįgaliųjų socialinių paslaugų centras, įkurtas rekonstruotose Ramygalos slaugos ir palaikomojo gydymo ligoninės patalpose. Ramygalos neįgaliems ir pagyvenusiems žmonėms jis teiks socialines, psichologines, kultūrines ir kt. paslaugas, sudarys užimtumo, reabilitacijos bei poilsio sąlygas.
Apžvelgusi nuveiktus darbus, rajono neįgaliųjų draugijos pirmininkė sakė, jog ateity žadama toliau įgyvendinti jau parengtus užimtumo, švietimo, socialinių paslaugų ir kitus projektus, 2008-aisiais draugija minės savo veiklos 20-metį, šia proga numatoma išleisti lankstinuką, pasakojantį apie organizaciją. „Įvertindami ansamblio „Šaltinis“ veiklą, rengiamės išleisti jo kompaktinį diską“, – pakiliai kalbėjo A.Petronienė.
Neįgaliųjų dainose – širdies balsas
Neįgaliųjų kolektyvai iš visos Lietuvos Vilniuje, Lenkų namuose rungėsi dėl geriausiojo vardo. Visą pusdienį sostinėje skambėjusios dainos apie gimtąjį kraštą, meilę, jaunystės svajones, konkurso–koncerto žiūrovams ir dalyviams suteikė daug įsimintinų akimirkų, o pasirodymų profesionalumas pamalonino vertinimo komisiją, kurios skirtas geriausiojo prizas atiteko ir žiūrovų simpatijas pelniusiam kolektyvui.
Muzika – gyvenimo tikslas
„Turbūt amžinas troškimas kurti gėrį, noras daryti pasaulį geresnį, žmones – laimingesnius, sveikesnius ir veda jus tuo keliu, kuriuo taip kantriai ir pasiaukojančiai einate. Žinokite, kad jūsų darbas yra matomas ir pastebimas. Jūsų pastangos duoda nepaprastus vaisius – mūsų visų, nors ir trumpą, laimę”, – tokiais žodžiais Lietuvos invalidų draugijos pirmininkė Zita Valaitytė kreipėsi į neįgaliųjų kolektyvų vadovus, dėkodama už dažnai tik moraliniais svertais atlyginamą jų darbą. O konkuruoti respublikiniame konkurse darosi vis sunkiau. Šiais metais po 5 regioninių turų į sostinę suvažiavo 17 geriausių kolektyvų, išrinktų atstovauti savo apskritims respublikiniame konkurse.
Išgirdus Panevėžio rajono neįgaliųjų draugijos ansamblio „Šaltinis” pasirodymą, daugeliui tapo aišku, kad šiam kolektyvui prilygti bus sunku. Ir iš tiesų – tiek komisijos, tiek žiūrovų nuomone, „Šaltinis“ pripažintas geriausiu. Šio kolektyvo pasirodymui apibūdinti tinka geriausi žodžiai: puikus tembras, itin darniai, lyg vienas, skambantys balsai, aukšta scenos kultūra ir pan. Viena komisijos narių Vilniaus apskrities kultūros centro direktorė Birutė Kurgonienė panevėžiečiams negailėjo gerų žodžių: pasak jos, ansamblis pasirinko labai sudėtingą repertuarą, kurį atliko nepriekaištingai, išlaikė puikų skambesį, atskleidė įmantrią dainų dramaturgiją. B.Kurgonienės teigimu, tokio aukšto lygio neįgaliųjų kolektyvo jai dar neteko girdėti, jis galėtų puikiai konkuruoti ir profesionalų konkursuose. Panašiai ir atsitiko – „Šaltinis” yra pelnęs geriausio Panevėžio rajono kolektyvo vardą. Jis nugalėjo ir pernai vykusioje neįgaliųjų ansamblių apžiūroje.
„Šaltinio” vadovė Liudvika Strazdienė sako dabar atiduodanti duoklę tam, ką buvo apleidusi visą savo gyvenimą. Moteris  yra įgijusi ir chorvedės, ir ekonomistės specialybes, tačiau pasirinko finansininkės kelią. O kai būdama 65 metų išėjo į pensiją, sumanė grįžti prie muzikos. Rezultatai rodo, kad meilė muzikai buvo didelė, nors ir užslopinta. L.Strazdienė džiaugiasi turinti nuostabų kolektyvą – moterys į repeticijas suvažiuoja iš viso Panevėžio rajono, iš įvairių kaimų, daugelis iš jų turi ūkius, sunkių negalių, tačiau dainuoti vis tiek randa jėgų ir laiko. Brigita Survilienė „Šaltinyje“ dainuoja nuo pat jo įsikūrimo – jau 7-erius metus. Moteris sako gyvenanti kaime, vaikai nedideli, pati patyrusi ne vieną širdies operaciją, tačiau nedainuoti negali. Jai tai – gyvenimo tikslas. Kartu ir palaima bei daug pastangų reikalaujantis darbas.
Jei dainuoti, tai taip, kad gražiai skambėtų
Dar vieną prizą vertinimo komisija skyrė Elenos Rožienės vadovaujamam Pasvalio rajono neįgaliųjų draugijos ansambliui, taip pat pasivadinusiam „Šaltiniu”. Šis kolektyvas gyvuoja trečius metus, viena jo įkūrėjų tada buvo Zita Dvilienė. Nors moteris pagal specialybę – siuvėja, tačiau daina jai labai svarbi. Jos subtilus, lyriškas, išgyventas solinis dainavimas davė toną ir visam kolektyvui – subtiliai muzikavusiam, pagarbiai prisilietusiam prie muzikos, perteikusiam jos dvasią ir taip pelniusiam komisijos narių simpatijas.
Komisija prasitarė, kad dėl šio apdovanojimo kilo nemažai diskusijų. Vienas iš pretendentų į jį buvo ir šių metų atradimu pavadintas Vilniaus miesto neįgaliųjų draugijos moterų vokalinis ansamblis „Minoras”. B.Kurgonienę sužavėjo jų pasirinktas atlikimo stilius: „Tai tikrasis bel canto dainavimas“, – sakė ji. O mūsų primadona Irena Milkevičiūtė apie bel canto dainavimą taip pasakė: „Puiku, kai gražus, techniškai sutvarkytas balsas dar skamba ir iš širdies”.
„Minoro” vadovė Ieva Gaidamavičiūtė sako neįsivaizduojanti kitokio dainavimo – jei dainuoti, tai taip, kad kiekvienas garsas gražiai skambėtų. Svarbu, kad kiekvienas ansamblio narys jaustų, ką dainuoja. Jos nuomone, scenoje, ypač kai dalyvauji konkurse, reikia dainuoti rimtai. „Užstalės“ dainoms yra savas laikas ir vieta. Ansamblietė Vida Ribakovienė nusišypsojo, jog jei reikėtų, ir už stalo padainuotų... 25 metus dėl judėjimo negalios I invalidumo grupę turinti Eliza Kirilova labai džiaugiasi galėdama dainuoti „Minore”. Nors jai sunku vaikščioti, tačiau dainavimas atgaivina sielą. „Kai būna sunku, žinau, kad turiu savo kolektyvą, moteris, kurios man – lyg šeima”, – sako E.Kirilova.
Dainavimas gydo
Daugelį maloniai nustebino tik nuo gegužės pradėjęs repetuoti Kauno miesto neįgaliųjų draugijos ansamblis. Jo vadovė Marija Dalangauskienė sako nuo pat pradžių griežtai ėmusis kolektyvą mokyti dainavimo kultūros. Reikėjo pradėti nuo pat pagrindų. Per pusę metų kolektyvas labai patobulėjo, yra tarp geriausių neįgaliųjų ansamblių. Jo narei rateliais judančiai Irmai Naturjevienei dainavimas – vienas iš daugelio pomėgių. Moteris sako, kad žmogui reikia visko – jei neleisi pasirinkti veiklos, išbandyti save, labai greitai jis pasidarys vienpusiškas ir nuobodus. Ypač tai aktualu nedirbantiems neįgaliesiems, tiems, kuriems dėl judėjimo sutrikimų sunku dalyvauti visuomeniniame gyvenime kartu su sveikaisiais.
Jai pritaria ir ansamblio iš Širvintų dainininkai. Štai Aleksandra Misiūrienė pasakoja negalinti gyventi be muzikos. Ji augo muzikalioje šeimoje, kurioje grojo tėvas, brolis. Aleksandra pati nuo vaikystė bandė muzikuoti savo susikurtais instrumentais. 3 insultus patyrusi moteris kurį laiką labai blogai kalbėjo, tačiau atėjusi į ansamblį, atsigavo. Įdomiausia tai, kad dainuojant garsus tarti jai sekasi visai neblogai. Širvintiškė Danutė Pavasarienė ją papildė – moteris sako nustebinusi gydytoją savo sveikatos pagerėjimu – pasirodo, dainavimas puikiai padeda sergantiems astma.
Kolektyvai – įvairūs
Vertinimo komisija negailėjo gražių žodžių ir daugeliui kitų konkurse pasirodžiusių kolektyvų – įtaigiai savo kūrinius atliko Birštono neįgaliųjų draugijos ansamblis „Sugrįžki, jaunyste”, pasirinkęs dainuoti 3 balsais, gražiai scenoje atrodė ir ne mažiau šauniai dainavo Alytaus miesto neįgaliųjų draugijos kolektyvas „Dzūkija“. Brandus pasirodė ir „Godos” vardu pasivadinęs ukmergiškių ansamblis, ypač išsiskyręs sutartine, Panevėžio miesto neįgaliųjų draugijos kolektyvo „Jovaras” skambūs balsai taip sulaukė pagyrimų. Ne ką nuo geriausiųjų atsiliko širvintiškiai, ypač daug žiūrovų simpatijų sulaukę kai užtraukė „Senelio armoniką“. Iš kitų išsiskyrė estradines, lengvesnio žanro dainas pasirinkę Šiaulių rajono neįgaliųjų draugijai atstovaujantys kuršėniškiai, pasivadinę „Svajos“ vardu. Geros energijos netrūko ir šilutiškių „Kvietkelių” pasirodyme.
Liaudiško dainavimo entuziastai – „Jievaras” iš Vievio puikiai atstovavo savo žanrui, į tą pusę linko ir „Jankai“ iš Kazlų Rūdos savivaldybės. Ypač simpatiški buvo šio ansamblio vyrai, nes ir apsirengė liaudišku stiliumi. Linksmas populiarias dainas pritardami instrumentais traukė „Vilties balsai” iš Rietavo, apie gimtuosius Pagėgius dainavo „Rambynu” pasivadinęs šio miestelio neįgaliųjų draugijos ansamblis, beje, vienintelis toks visoje savivaldybėje. Apie miestą prie Kruojos įtaigiai dainos žodžiais papasakojo pakruojiškiai. Romantinę stilistiką savo dainoms pasirinko ansamblis „Sugrįžk, jaunyste“ iš Plungės.
Komisija priekaištų neturėjo
Pasak B.Kurgonienės, neįgaliųjų kolektyvus vertinti gana sunku, nes jie dainuoja labai skirtingai – vieni renkasi populiarią muziką, kiti – liaudišką, treti – akademiškesnius kūrinius. Didžioji dalis ansamblių mėgsta romantiškas lyrines melodijas. Tačiau vienas iš vertinimo kriterijų – dermė tarp kolektyvo repertuaro, dainavimo manieros ir pagaliau – to, kaip jie atrodo scenoje. Geras pasirodymas turi turėti savo dramaturgiją: pradžią, kuri yra tarsi kolektyvo vizitinė kortelė, ir ryškią pabaigą... Be abejo, kūrinys nuoširdžiai nesuskambės, jei neįsigilinsime į dainos žodžius.
Nemaža dalis kolektyvų šiuos dalykus yra puikiai supratę ir jiems jokių priekaištų komisija neturėjo. Atvirkščiai, stipresnių kolektyvų pasirodymais jie nuoširdžiai stebėjosi: juk dainuoti susirenka jokių muzikos mokslų neragavę žmonės, o kai kurie taip muzikuoja, kad ir su profesionaliais galėtų pasirungti. Tiesa, buvo ir silpnesnių, kuriems strigo ritmas ir natos ne tos suskambėdavo.
Po šio konkurso pasigirdo keletas nuomonių, ar baigiamajame koncerte po regioninių turų reikėtų varžytis dėl vietų, ar užtektų tiesiog surengti laureatų koncertą. Juk ne paslaptis, kad tokie konkursai suteikia nemažai įtampos. O kai išrenkamas tik vienas geriausias, būna skaudu tiems, kurie liko visai šalia jų, tačiau net nebuvo paminėti... Kita vertus, gal silpnesni kolektyvai žino, į ką lygiuotis, kai mato, kam atitenka nugalėtojų laurai. Kitais metais Lietuvos invalidų draugija žada surengti seminarą neįgaliųjų kolektyvų vadovams, kuriame būtų galutinai susitarta šiais klausimais, parengti bendri nuostatai ir pan.
Neįgaliųjų reikalų departamento direktorės pavaduotoja Jolanta Šliužienė pastebėjo, jog tokios šventės tarp neįgaliųjų problemų – retos kaip saulės spindulėliai. Žvelgdama į visą būrį šaunių, energingų žmonių, vadinamų „neįgaliaisiais”, renginio vedėja Laima Kybartienė retoriškai klausė: „Viltie, iš kur tu augi?” Šios vilties ir stiprybės dainuojantys, kuriantys žmonės neretai galėtų dar ir sveikiesiems paskolinti. O pasibaigus konkursui jo įtampą sušvelnino visus suvienijusi komisijos pirmininkės Seimo narės Onos Valiukevičiūtės netikėtai pasiūlyta padainuoti giminių daina iš visiems gerai žinomo televizijos serialo.
Baigiantis Lygių galimybių visiems metams – kalbos apie žmogaus teisių pažeidimus
Lietuvos neįgaliųjų forumas surengė konferenciją „(Ne) pasiekimai lygių galimybių metais”. Konferencijos pranešėjų nuomone, Lygių galimybių metų pabaigoje dar negalime kalbėti apie lygias visų galimybes, kai nepritaikyta fizinė ir informacinė aplinka, kai tiek mažai neįgaliųjų dirba, kai ne visada įstatymais užtikrinamos jų teisės ir laisvės.
Žmogaus teisės pažeidžiamos nesudarius galimybių žinoti ir laisvai judėti
Žmogaus teisių stebėjimo instituto tyrimų vadovės Jolantos Samuolytės teigimu, mūsų šalyje priimta visa eilė teisės aktų, įtvirtinančių neįgaliųjų teises, privalome laikytis ir tarptautiniais dokumentais nurodytų pareigų silpnesniems visuomenės nariams. Tačiau šių teisės aktų ne visada paisoma – jaučiamas didelis atotrūkis tarp teorijos ir praktikos. Labiausiai žmogaus teisės, J.Samuolytės teigimu, pažeidžiamos fizinės ir informacinės aplinkos pritaikymo, neįgaliųjų įdarbinimo srityse, itin didelė problema – asmens neveiksnumo nustatymas.
Nepakankamas fizinės ir informacinės aplinkos prieinamumas – viena aktualiausių problemų, trukdančių neįgaliajam įgyvendinti savo žmogaus teises lygiai su kitais visuomenės nariais.
Tai patvirtino ir Lietuvos neįgaliųjų forumo parengtas filmas „Ar gali taip būti?” Jame užfiksuota, kaip rateliais judantis žmogus veltui bandė patekti į daugybę viešųjų pastatų. Prie daugelio iš jų – didžiuliai laiptai, neretai įrengus pandusą lauke, pamiršta panaikinti kliūtis viduje. Neįgaliajam teko neužsukus pravažiuoti pro daugelį aukštųjų mokyklų, teismų, ministerijų ir kt. reikšmingų institucijų. Ne mažesnė problema ta, kad pritaikius neįgaliajam ne pagrindinį įėjimą, užmirštama pakabinti nuorodą apie tai. Net tik rateliuose judantiesiems, bet ir akliesiems, dar sudėtinga naudotis bankomatais, viešuoju transportu ir pan. Negalėdami laisvai judėti, šie žmonės patiria ne tik socialinę, bet ir informacinę atskirtį.
Su ne menkesnėmis problemomis susiduria aklieji ir kurtieji. Žurnalo „Mūsų žodis” vyriausiasis redaktorius Vytautas Gendvilas pastebėjo, kad aklieji ir silpnaregiai net šioje, neįgaliųjų problemoms skirtoje, konferencijoje nesijautė lygiaverčiais – minėtame filme apie nepritaikytą aplinką informacija buvo pateikta tik vaizdu, todėl jie nieko nesužinojo. Taip pat nepagalvota ir apie tokią, atrodo, smulkmeną, kaip kvietimo į konferenciją ar jos programos šrifto dydis. Apskritai mūsų šalyje per metus išleidžiama vos 60 pavadinimų knygų Brailio raštu, o, pvz., Bulgarijoje išeina net 16 pavadinimų tokie žurnalai. Kurtieji pas mus per televiziją gali žiūrėti vis keletą subtitruojamų laidų, trūksta gestų kalbos vertėjų ir pan. V.Gendvilo teigimu, neįgalus žmogus dažnai pats nejėgia „pasiimti” informacijos, tačiau gali ja puikiai naudotis pritaikius ją pačią ar aplinką. Kartais tai nieko nekainuoja, reikia tik pagalvoti apie kitą žmogų: apie tą, kuris negalės patekti į vieną ar kitą vietą, tą, kuris nemato ar negirdi.
Problemos – įdarbinimo srityje
J.Samuolytė pastebėjo, jog nemažai problemų kyla su negalios žmonių darbu. Jai pritarė Lietuvos neįgaliųjų socialinių įmonių prezidentas Leonas Kirkilovskis, pabrėžęs, kad nors dabar yra sudarytos gana palankios sąlygos kurti socialinę įmonę, tačiau jaučiama sunkios negalios asmenų diskriminacija. To priežastis – visose socialinėse įmonėse dirbantys neįgalieji remiami vienodai, todėl paprastai tokiose įmonėse daugiausiai dirba lengvesnę negalią turintys asmenys, nes darbdaviui patogiau priimti sveikesnį žmogų. Jis pateikė ir pavyzdį: Šiauliuose įsikūrusioje socialinėje įmonėje dirba 20 neįgaliųjų, iš jų 19 – išsaugoję 45–55 proc. darbingumo, 2 – 30–40 proc. Nėra nė vieno sunkesnės negalios. L.Kirkilovskio teigimu, sunkios negalios asmenys dirba tik tose įmonėse, kurios turi senas neįgaliųjų įdarbinimo tradicijas.
Neįgaliųjų socialinių įmonių prezidentas pastebėjo, kad labai nedidelis skirtumas tarp neįgaliųjų socialinės ir socialinės įmonės rėmimo, nors pirmoji įdarbina kur kas daugiau neįgaliųjų. Viešosios įstaigos „Globali iniciatyva psichiatrijoje” teisininkė Klementina Gečaitė pastebėjo, kad nors dirba vis daugiau žmonių, turinčių fizinę negalią, tačiau dar didžiulė problema – sergantieji psichikos ligomis.
Spragos įstatymuose – mažesnė galimybė neįgaliajam apsiginti
J.Samuolytės nuomone, nors daugelis įstatymų palankūs neįgaliesiems, tačiau jų teisės ginamos per mažai. Pavyzdžiui, tik 10 proc. Lygių galimybių kontrolieriaus tarnybos gaunamų skundų yra dėl negalios, o teismuose tokio pobūdžio bylų iš viso nėra. O juk atvejų, kai neįgalųjį iš darbo atleidžia ar nepriima į jį dėl negalios yra nemažai, žinome daugybę nepritaikytos aplinkos pavyzdžių ir kt. Žmonės dar per mažai gina savo teises, jiems trūksta informacijos. Žmogaus teisių stebėjimo instituto atstovės teigimu, pagrindinis ginklas šioje srityje būtų švietimas. Reikia apie asmens teises kalbėti paprastai ir aiškiai, kad žmogus žinotų kur kreiptis ir kad tikėtų, jog jį kažkas apgins. Čia svarbus vaidmuo tektų ir nevyriausybinėms organizacijoms.
Žmogaus teisių stebėjimo institutas taiko kitą kovos su diskriminacija būdą – strateginį bylinėjimąsi. T.y. imamasi ginti asmenis tokiose bylose, kuriose nagrinėjamos ne vienam, o grupei žmonių svarbios problemos. Viena neseniai pasibaigusių tokių bylų buvo susijusi su neveiksnumo nustatymu. Sūnus kreipėsi į teismą, kad mamai būtų nustatytas neveiksnumas. 2 žemesnės instancijos teismai pripažino moterį neveiksnia, kaip manoma, nematę jos, net neįsitikinę, kad ji apie tokį procesą žinojo, nes teisme nedalyvavo. Aukščiausiasis teismas minėtą nutartį panaikino, teigdamas, kad žmogus, negalėdamas visiškai pasirūpinti savimi, neretai pernelyg greitai yra pripažįstamas neveiksniu. O juk tai reiškia, kad jis netenka visų teisių, (jį ištinka teisinė ir socialinė mirtis). Didelė problema ta, kad Lietuvoje nėra numatyta riboto neveiksnumo galimybė (kai žmogus iš dalies gali savimi pasirūpinti). Sprendžiant veiksnumo atėmimo klausimą nekritiškai vadovaujamasi medicininiais kriterijais, bet visiškai neatsižvelgiama į socialinius. Taip pat asmenims, kurių veiksnumo statusas yra nagrinėjamas teisme, nenumatyta skirti advokatą – o juk dažniausiai tokie asmenys į teismo posėdį nekviečiami, todėl patys negali išsakyti savo pozicijos, išklausyti kitos pusės argumentų ir į juos atsikirsti.
Taip pat teisės aktuose nenumatyta ir globėjo atsakomybė, sudėtingas jo nušalinimo mechanizmas. Jei asmuo, kuris dėl judėjimo sutrikimų negali savimi pasirūpinti, įsitikinęs, kad globėjas nesirūpina juo ar pažeidžia jo teises, nori jį pakeisti, turi vėl kreiptis į teismą, ilgai įrodinėti savo teises. O jei jis yra neveiksnus, iš viso neturi teisės skųstis.
Klementinos Gečaitės teigimu, nors šios spragos žmogaus teisių srityje akivaizdžios, tačiau tai, kad anksčiau vyravęs grynai medicininis požiūris į negalios žmogų (pabrėžiami trūkumai, kurie vertinami kaip asmeninė problema) dabar keičiasi į socialinį (manoma, jog aplinką reikia pritaikyti jo poreikiams), nuteikia optimistiškai. Prie to turėtų prisidėti ir JT Neįgaliųjų teisų konvencijos ratifikavimas, kuris kol kas stringa ir, pasak LID teisininkės Vilmos Kazlauskaitės, nerealu, kad greitai bus pradėtas.
Stiprios neįgaliųjų organizacijos socialinių paslaugų srityje bus reikalingos
Seimo Socialinių reikalų ir darbo komitete svarstytos Valstybės kontrolės išvados dėl Neįgaliųjų socialinės integracijos programos įgyvendinimo. Apie tai, kokios permainos laukia neįgaliųjų organizacijų, kalbamės su šio komiteto pirmininku Algirdu SYSU
– Neįgaliųjų organizacijos sunerimo dėl Valstybės kontrolės išvadų. Ar iš tiesų jų laukia didelės permainos?
– Valstybės kontrolės išvados – pakankamai grėsmingos, jose kritiškai vertinamas pats lėšų skirstymo principas. Didžiausia pastebėta problema – kad pusė lėšų, skirtų neįgaliųjų integracijai į visuomenę, atitenka jų administravimui ir tarpininkams. Jos žmonių nepasiekia. Netgi investuojamos didžiulės lėšos į patalpų remontą, kai turtas nėra neįgaliųjų organizacijų nuosavybė – pvz., biudžeto lėšomis suremontuojamos savivaldybei priklausančios patalpos, o po metų iš jų išsikeliama. Tai dalykai, kuriuos reikia taisyti. Turi būti aiškiai atskirta, kiek lėšų skiriama organizacijos išlaikymui (ne daugiau kaip 10 proc.), o kiek – teikiamai paslaugai. Nevyriausybinės organizacijos, skaičiuodamos paslaugos kainą, gali į ją įtraukti ir savo darbą. Tačiau paslaugos turi būti realios, pasiekiamos ir naudingos žmogui. Kol kas paslaugų, kurios numatytos įstatyme, poreikis neužtikrinamas.
Manau, kad visuomeninė organizacija turi egzistuoti pirmiausiai iš idėjos, o ne dėl to, kad valstybė ją finansuoja, t.y. skiriami pinigai ne tik dėl to, kad egzistuoja viena ar kita visuomeninė organizacija, o konkrečiai programai įgyvendinti. Neįgaliųjų organizacija neturėtų pasidaryti pelno siekianti.
Neįgaliųjų reikalų departamento paprašėme daugiau informacijos apie Neįgaliųjų socialinės integracijos programos įgyvendinimą, jis turės parengti planą, kaip, atsižvelgus į Valstybės kontrolės pateiktas išvadas, bus pereinama nuo senos tvarkos prie naujos. Ir toliau kontroliuosime, stebėsime, kaip vyks šitas procesas. Tiesa, kadangi kitiems metams programos jau pateiktos, per artimiausius metus kažkokių ypatingų pasikeitimų neturėtų būti. Prie pokyčių bus pereinama laipsniškai.
Svarbiausiais klausimais, kuriuos kelia Valstybės kontrolė, su jos išvadomis sutinkame. Tačiau su kai kuriom konkrečiom pastabom galima sutikti tik teoriškai. Realiai vertinant esamą situaciją, reikėtų ne nustoti teikti vienas ar kitas paslaugas, o keisti teisinę bazę, kad tokių pastabų nebūtų – pvz., kritikuota, kad neteisėtai neįgaliems studentams remti skirtos lėšos atiteko gestų kalbos vertėjams samdyti. Suplanuoti, kiek pasinaudosi vertėju, labai sudėtinga – nežinai iš anksto, ar teks bendrauti su valdžios atstovais, ar lankytis pas gydytojus ir pan. Tokia paslauga labai reikalinga.
– NVO pirmosios ėmėsi iniciatyvos teikti socialines paslaugas. Ar atėjo laikas, kai jų teikimą teks perleisti savivaldybėms?
- Savivaldybių asociacijos atstovai labai norėtų, kad taip būtų. Taip, ko gero, ir būtų teisinga – jei mes įstatymu įpareigojome savivaldybes rūpintis socialinėmis paslaugomis, jos už tai yra atsakingos, tai joms turėtumėme ir skirti tam numatytas lėšas. Čia reikia tik sutarti dėl pereinamojo laikotarpio, kada tai bus padaryta.
Dabar savivaldybės labiausiai skundžiasi, kad negauna informacijos iš nevyriausybinių organizacijų apie jų teikiamas paslaugas. Šis procesas ne visada kontroliuojamas, paslaugos pasiskirsto labai netolygiai. Jei mes tikrai siekiame neįgaliojo, kuriam reikia paslaugos, gerovės, tai pagalbos jam teikimo procesą turime labiau sekti ir kontroliuoti. Įstatymas reikalauja, kad savivaldybės žinotų, kiek ir kokių paslaugų jų teritorijoje reikia. Jos įpareigotos jas teikti arba pirkti ir, žinoma, kontroliuoti, kaip tai vykdoma.
Neįgaliųjų organizacijos, kurios turi nemažai patirties socialinių paslaugų srityje, dalyvaus konkurse ir toliau dirbs savo darbą. Niekas negali sustabdyti organizacijų, kurios sėkmingai dirbo, veiklos. Jos yra arti žmogaus, dažnai čia dirba patys neįgalieji ir pan. Žinoma, jie turėtų gauti ir normalų atlyginimą. Tačiau turime pasverti savo galimybes, įvertinti, kiek galime nuveikti, ir nesiimti daugiau. Tie, kurie paslaugą teikė prastai, konkurso gali ir nelaimėti. Tačiau jie galėtų paieškoti kitų veiklos formų, reikalingų neįgaliesiems.
Nevyriausybinių organizacijų paslaugos šiuo metu reikalingos. Gal kitaip kalbėtume, jei rinka būtų perpildyta teikiančių socialines paslaugas. Kol kas jų šalyje trūksta.
Žemininkiška „Medūzos kraujo“ poezija (H. Nagys) gali pasirodyti kaip feministinio karavadžizmo aspektas (be kapitulos pavaldiniai praranda galvas). Sustruktūrinus medžiagą, įsitvirtina perimti palyginimai su O. Milašiumi, šiaurės motyvais. Jono vardą turi daug personažų ir šventųjų. Tai ir popiežiai, ir Anglijos karaliai, Bohemijos karalius, Bizantijos imperatoriai, dvasininkai. Jono vardas siejasi su dykumų askeze, ir metanojiškais vidiniais pokalbiais, Erodiados patarimais. Hospitalietiškai gali atrodyti bažnytinės aukštuomenės prabanga. Jono portretas leidžia įsivaizduoti „Laiptus į Rojų“ („L’échelle du Paradis“). Filosofinio skepticizmo persmelkti pažinimo šaltiniai. Dievo Jonas, kaip E.T.A. Hoffmanno romanuose, yra piemuo, kareivis, rengiantis pamaldžius skaitymus. Jis vilki religiniu abitu ir puoselėja meilės liepsną („Flamme d’Amour“). Jonas Bebaimis įkūnija civilinę drąsą, nes ryžosi pasipriešinti Liudvikui Orleaniečiui, buvo nužudytas po Montero tiltu. Jono literatūrinis vardas žymi kultą ir Romos bei Vatikano suartėjimą. Kartu Jonas išreiškia imperijos amputavimo tematiką. Kunigo Jono mitas įkūnija daugybę viduramžiškų fikcijų. Elegancija, lengvumas, turtingumas išreiškė ir bendruomenės poligamiškus santykius. Ginklo patikėjimo misija poezijos atžvilgiu perteikia velniškas kipšo posesijas bei neramumus. Katastrofinė teorija analizuoja ne vien humanitarinį idealizmą, bet ir incestą. Literatūrinis simbolizmas ženklina modernų romaną bei riterinį dvasininkų pavydą. Šią plunksnos ir ginklo priešpriešą diplomatijoje pajuokia Girdžius. Cituoju: „Kreipkis į Salvation Army, vargše. Kas esi toks?“ – „Žurnalistas, – pasigyrė vaikinas. – Dieną renku cigarečių nuorūkas, naktį žinias.“ – „Renki žinias, o nežinai, kad banginis prarijo sonetą.“ – „Rytoj bus pirmoje laidoje, kad banginis prarijo poetą. Honoraro.“ – „Honoraro? Neturiu šokolado“, – teisinosi sumišęs Pijusas.“
Kalbant apie globalizuojantį antiglobalumą lietuvių literatūroje, verta prisiminti Du Bellay klasicistinį požiūrį į prancūzų kalbą, taikomą ir Maironiui, kaip lietuvių literatūros klasikui. Maironis (1862–1932) – XIX–XX a. lietuvių romantizmo poetas, parašęs krikdemų partijos programą. Literatūrą studijavo Kijevo universiteto Istorijos ir filologijos fakultete. Diplominis darbas komparatistinio tipo. Rektoriavo Kauno kunigų seminarijoje (1909–1932), dirbo Peterburgo dvasinės akademijos profesoriumi (1894–1909). Buvo Moralinės teologijos katedros vedėjas, dėstė lietuvių literatūrą 1923–1924 metais. Įtaką jam padarė lenkų romantikai – Adomas Mickevičius, J. Kraszewskis, J. Słowackis bei rusai – A. Puškinas, M. Lermontovas. Mažiau plačiajai publikai žinoma – „Trumpa lietuvių rašliavos apžvalga“ (1906). Iš prancūzų vertė A. Musset, Sally-Prudhomme, iš indų – „Rigvedos“ himnų. Lotyniškai skaitė paskaitas apie teisingumą – „Paelectiones de justitia et jure: Quas habuit in Caesarea Romano-Catholica Ecclesiasticae“. Įdomūs humanitariniu būtinosios ginties kritikos požiūriu – „Žemės savasties teologijos samprata“ (Kaunas, „Šviesa“). Skabeika buvo kairuoliškų pažiūrų, antikrikdemininkas, o Maironis – krikdemų apologetas ir dainius. Pats jaunystėje išgyvenęs jaunuolišką meilę kaimynų dvarininkų dukrai Teklei Navickaitei, kaip ir prancūzų „Plejados“ poetai, rašė petrarkiškų meilės sonetų. Gynybines kalbos pozicijas akcentuoja Maironio straipsnis laikraštyje „Novoje vremia“ lietuvių spaudos draudimo klausimu.­ ­Programinio pobūdžio ir Maironio straipsnis „Žodis prie lietuvių, mylinčių savo tėvynę“. Maironis – plačiai žinomas, jo tekstai sklido žmonėse dainų pavidalu. Bet jo kūrybai būdingas ne vien bendras tautosakinis dainingumas, emocionalumas (D. Sauka), jis daug kur pabrėžia poezijos subjekto individualumą, kritikuoja bendrystę. Maironis, kaip joks kitas lietuvių poetas, kėlė lietuvių kalbos vertės ir reikšmingumo klausimą. Jo stilistikos „alyvuogės“ (Du Bellay klasicistinis kūrinys „L’Olive“), „apgailestavimai“, himnai „kurtumui“ rodo žmogiško bendravimo prabangą, primenančią krikdemų parlamentarizmą. Tokiu klasicistiniu skaidrumu, poetiškumu, harmoningumu rėmėsi ir Antano Baranausko bei Simono Daukanto tradicija. Vakarų poezijos srovių statusas slavų tautose, Dievo Motinos kultas – nuolatos finansuojamos temos. Dvasinės pastangos sunkiai įsivaizduojamos dūstančioje nuo materialinės gausos žemėje. Pascalis, turėjęs dvasinį ir sielos poilsio vadovą, tvirtino, kad romantinė rašymo netvarka nesiderina su instrumentarijaus precizija. Todėl pyko ant rašančių ir meno žmonių. Baimės galėjo įvaryti pats teksto ženklų sutvarkymas. Jo filosofinė esė buvo daug agresyvesnė nei Montaigne’io. Rašančios riterinės arba liokajiškos marionetės primena rimto literatūros kūrinio burleskinę imitaciją.
Naujoje Jūratės Rekevičiūtės parodoje, kuri iki gruodžio 9 d. veikia Klaipėdos dailės parodų rūmuose, matome rašytojų Julio Cortazaro ir Jurgos Ivanauskaitės, krepšininko Arvydo Sabonio, fotografo Romualdo Rakausko, aktorės Eglės Mikulionytės, dizainerės Daivos Urbonavičiūtės, tėvo Stanislovo, menotyrininko Edwardo Lucie-Smitho ir kitų grafinius drabužių atspaudus. Viena įžymybė tuos rūbus dėvėdama suvaidino premjerinį spektaklį ar laimėjo konkurso finalą, kita juos kelis dešimtmečius nešiojo, tad ant jų liko įvairių žymių. Autorės manymu, drabužis geriausiai atspindi asmenybę. Kai galvojame apie žmogų, įsivaizduojame jį apsirengusį... Nesuklysiu menininkės kūrybą ir gyvenimo poziciją pavadindamas visuomenės eksperimentu, o jos grafiką –­ tikėjimu, jog „klasikinėmis technikomis sukurtas kūrinys gali veikti žmones šiuolaikinio meno kalba“.
Parodoje eksponuojami kūriniai sukurti ir ekspresyviai, ir intymiai, nepamirštant žaidimo, ironijos ir poparto elementų. Dominuoja žalsvi, melsvi, juosvi tonai –­ lyg netyčia akimirkai nutūpusios plaštakės. Stebėtina, kaip autorė, tiek metų daug dėmesio skyrusi spalvoms, dabar jų ryžtingai atsisako… Lieka tik raudonas kilimo takelis, rodantis judėjimo kryptį. Prietemoje spindintys juodi rėmai, grafikos faktūros, šešėliai ir...
...trys spalvos: kraujas, mirtis, laisvė
Raudona–juoda–balta. Pagarbi tyla. Solidžiai įrėminti kūriniai. Nekropolis – akropolis. Aistringai kuriančios ir kūriniais tapusios personos, nematomas smėlio šokis ir šnaresys. Menininkė dirba: nuo paviršiaus gijomis seksualiai atitrūksta dažas, kuris, regis, gramais, kubais ir mililitrais kristalizuojasi vaitspirito, terpentino, kietiklių, skaidriklių ir kitų ingredientų prisodrintoje erdvėje. Tai skverbiasi į dailininkės plaučius, nusėda kepenyse, ant žandų ir blakstienų. Menas prasideda nuo pirmo rankos judesio, volo girgžtelėjimo, dažų dangtelio tekštelėjimo. Dzvambt – raudona, juoda, balta. Popieriaus šiugždesys. Galingo preso posūkis. Įsivaizduokite menininkės, kuri jūsų nepastebi, užpakaliuką –­ ji stiebiasi ant pirštų galų, atplėšdama klišę. Jai svarbu, ar radosi ilgai ieškota žymė, išryškėjo faktūra, ar ne per daug spaudžia volas. Jūsų nėra jos pasaulyje – gracinga kaip tenisininkė, plėšri kaip tigras ir toliaregė kaip nežinanti budistė. Jos dėmesys skirtas istorijai.
Menas niekada nebuvo gražus
Jūratės meno žaliava – žymių veikėjų drabužiai. Tai tarsi kultūros meteorų uodegos. Menas, net pompastiškas ar minimalistinis, visada žaidžia su žiūrovu. Menas lyg meilė, verslas, strategija, politika. Lyg žiauri tarsi gyvenimas pasaka. Matyt, todėl gimė posakis: „Menas yra gražus.“ Liaukitės – gražu yra tai, ką norime pamilti, ruošiamės sukurti ar patikėti, prie ko nei siela, nei mintimi dar neprisilietėme. Kuo atviresnis menas ir jo formos, tuo daugiau jėgos. Kuo grynesnis turinys, tuo mažiau filosofijos ir nesusipratimų. Kuo mažiau meninių priemonių, tuo raiškesnė mintis.
Jūratė Rekevičiūtė rengė šią parodą kaip geras mėsininkas, anatomas, psichoterapeutas. Kaip Kronas ir Prometėjas, Demagogas ir Stalkeris. Kaip ikonų garbintojas ir naikintojas. Kaip antrinės žaliavos perdirbėjas, pusfabrikačių prekybos agentas ar sendaikčių biržos makleris. Kaip blusų turgaus trubadūras.
Gyvuosius šaukiu, mirusiųjų gedžiu
„Man svarbu žmogus, jo pojūčiai, išgyvenimai... Sutikite, Marijos Callas drabužiai daro didesnį įspūdį nei paprastos primadonos“, – sako Jūratė.
Šešiolika apšviestų rėmų, juodų monolitinių stačiakampių, raudonas (personažo šlovės ar menininko kančios?) kilimas – iššūkis tradicinėms bejausmėms ekspozicijoms, nykiai parodų salių ramybei. Šiame mažame Stounhendže stebina grafikos samprata – originali technika, reljefinis įspaudas. Jūratė niekada nemėgo klasikinės grafikos: raižymo, konkrečių linijų ir štrichų. Jai svarbu ne raižyti, o spausti. „Ieškau atsitiktinumo“, - sako menininkė.
Ne kartą dažuose mirkoma klišė kuriama ilgiau nei grafikos darbas. Spaudžiama serija bandomųjų atspaudų, ir staiga – vienintelis: šią akimirką dingsta personažo rūbas, relikvija ar pretenzinga kasdienė suknia-kelnės. Skirtingus portretuojamų charakterius vizualiai suvienodina technika. Viena vertus, žmonės paveiksluose su(nu)asmeninami iki autorei reikiamo standarto, su kuriuo nefamiliariai ir be akibrokštų galėtum kalbėtis apie paprastus dalykus. Kita vertus, pristatytas eksperimentas yra ryškus posūkis lietuvių grafikoje. Autorė žada toliau rašyti „kultūros istoriją“, revizuoti esamus atspaudus ir rekvizuoti naujas sielas. Įžvelgiu šio „reikalo“ perspektyvas, nes kalbame apie visuomenės instinktus...
Jūratės Petruškevičienės ir profesoriaus Šindzo Kadživaros (Shinzo Kajiwara; Tokijas, Tamagavos universitetas) parodoje „Pasikeitimai“ stebina daugybė tekstilės technikų. Pirminė materija – audeklas, siūlas, audinio spalvos – neatpažįstamai transformuojama paprastomis priemonėmis. Bet šis įspūdis apgaulingas...
Š. Kadživara parodoje daugiausia rodo katazome technika sukurtus kūrinius. Ši technika pasižymi tuo, kad audinys yra įtrinamas ryžių ir sojų pasta, naudojant kata trafaretą ir todėl nepriima dažo (yra rezervuojamas). Po to tapoma teptuku, arba dažai įtrinami pirštais. Medžiaga ištempiama ant sudedamo archajiškos konstrukcijos rėmo. Procesas trunka ilgai, nes Š. Kadživara, be katazome technikos, pasiteklia ir sudėtingus medžiagų sluoksniavimo būdus: ant japoniško rankų darbo popieriaus deda šilko, lino ir kitokių medžiagų sluoksnius, kol išryškėja nykimo, tirpimo laike ir atmintyje ženklai. Autorius kaip refreną kartoja mintį, kad jo kūrinių sukeltas įspūdis ilgainiui išblės: spalvos ir linijos pasimirš, kaip pasimiršta kasdienės kalbos ar įvairios smulkmenos. Laiko tėkmėje netvarios yra ne tik mintys ir nuotaikos, bet ir visa laikina, kartu amžina materija…
Ant japoniškais hieroglifais išmarginto popieriaus gula vienas spalvotas sluoksnis ant kito: paviršius pasipuošia minčių bei nuojautų raibuliais. Tai sukuria minimalistinių, gal net budistinių metaforų kupiną makropasaulio modelį, kartais priartėjantį prie mandalos sakralumo, nors autorius kukliai apibūdina savo kūrinių inspiracijas, teigdamas, kad tai tik pajautų, nuotaikų ir kasdienių minčių nuotrupos bei atspindžiai.
Š. Kadživara darbuose naudoja gana paprastą kompozicinį modelį – koncentrinių apskritimų dermes, spalvų variacijas, transparentiškus sluoksnius, yrančių audinių „grafiką“. Jo kūrinius vadinčiau ne tekstilės darbais, o paveikslais be rėmų, minimalistinės raiškos tapybos kūriniais, kur svarbiausia – spalvos bei tekstūros niuansų sąskambiai. Iš pirmo žvilgsnio Š. Kadživaros darbai primena optinį meną ar amerikiečių popmeno ikonos – Jasperio Johnso kūrinius. Tačiau japonų autoriaus tikslai bei uždaviniai kitokie, nes optinio meno pavyzdžiai pretenduoja tik į optinių efektų įtaigumą, hipnotinį jų poveikį, o J.Johnsas projektuoja gana banalų taikinio „ženklą“ ir meną traktuoja labiau kaip socialinę ikoną, bet ne kaip kontempliatyvaus prado meditacinį objektą.
Š. Kadživara kūrybos procesą paverčia meditacija bei kontempliacija, kuri įtaigiai „transliuojama“ per spalvų virpėjimą, sudilusio audeklo trapumą, subtilius grafinės raiškos niuansus.
Nyksmas, tapsmas, transformacija, medžiagos perėjimas į kitą būvį – pagrindinės menininko kūrybos temos, kurioms gvildenti pasitelkiamos priemonės yra adekvačios tematikai bei autoriaus autoanalizei.
„Erozija“, „Keturios irimo stadijos“, „Laukimas“, „Dvigubi norai“ – tokie kontempliatyvias pajautas įkūnijančių darbų pavadinimai yra taiklūs ir kartu nuosaikūs, kaip ir visa Š. Kadživaros kūryba.
Jūratė Petruškevičienė eksponuojamuose darbuose daugiausia naudojosi sibori technikos teikiamomis galimybėmis. Čia taip pat rezervuojama medžiaga. Atsparumo dažikliams pasiekiama lankstant (itadžime sibori), dygsniuojant (mokume sibori), sukant (araši sibori), raišiojant (kumo, kikaigumo sibori). Sibori technika gali būti naudojama ne tik raštui, ornamentikai kurti, bet ir erdvinei apimčiai išgauti. Autorė naudojasi ir kitomis technikomis: sibori papildo senilo technika, siuvinėjimas, vėlimas (įdomus pasirodė šilkinio transparentinio audinio derinimas su vėlimu – šis kontrastas vykusiai pabrėžia tiek šilko skaidrumą, „slidumą“, tiek vilnos minkštumą, jaukumą).
Tekstilininkė teikia pirmenybę augaliniams dažams, audinius dažydama Lietuvoje augančiais augalais. Kartais neįsivaizduojame, kokių spalvų įmanoma išgauti natūraliais dažais, o juk senovėje audėjos naudojo tik augalinius dažiklius, taip pat ir surūdijusią geležį įvairiems rudos ir net juodos spalvos atspalviams išgauti. Eksperimentus su rūdžių dažomosiomis savybėmis atlieka ir Jūratė. Ji domisi tapsmo procesu, cikliška gamtos kaita, žydinčiom, o paskui nykstančiom, ruduojančiom pievom. Vienas įtaigiausių parodoje – didelis, minkštas ir įvairiais gamtinės rudos spalvos atspalviais mirgantis kūrinys „Surūdijusi pieva“.
Gamta, jos virsmas, organiškų augalinių formų įvairovė, puošnumas, bet kartu ir paprastumas tekstilininkę įkvepia analizuoti, interpretuoti gamtos „dovanojamas“ formas ir kurti neįtikėtinas jų interpretacijas, nostalgija dvelkiančias kompozicijas. Jose pirminės biomorfinės formos neįtikėtinais būdais transformuojasi, versdamos žiūrovą įsivaizduoti fantasmagoriško miško tankmę, kurioje auga ir žydi keisti Jūratės rankų ir minties sukurti švelnūs, dygliuoti, pūkuoti, spiralėmis kaip lianos besi­raitantys, susipinantys, linguojantys, o kartais tarsi šnarantys augalai…
„Pasikeitimai“ – vykusiai pavadinta dviejų iš pirmo žvilgsnio skirtingų autorių paroda. Tačiau šiuos du autorius vienija noras parodyti paprastų audinių grožį, kurį galima atskleisti minimaliomis priemonėmis. Japoniškos technikos padeda keisti audinio savybes ir išreikšti nuolatinio tapsmo, kitimo būsenas, stadijas. Menininkams grožį įkūnija paprastumas, jie ieško ir randa begalę inspiracijų, gamtoje, džiaugiasi kūrybos procesu ir žiniomis dalinasi su mokiniais.
P.S. Vilniuje, „Akademijos“ galerijoje, veikusi paro­da iškeliavo į Kauną (Perkūno name ji bus eksponuojama iki gruodžio vidurio), kur prisidėjo prie Kauno meno bienalės „Textile 07“.
Lapkričio 20 d. Lietuvos nacionalinis dramos teatras viešėjo Minske, Nacionaliniame akademiniame Jankos Kupalos teatre, kuriame vaidino kroatų režisieriaus Ivicos Buljano režisuotą spektaklį „Elitas. Ponai Glembajai“ pagal Miroslavo Krležos dramą. Šiame spektaklyje vaidina įvairių kartų aktoriai – Vaiva Mainelytė, Vytautas Rumšas, Vytautas Rumšas (jaun.), Rimantė Valiukaitė, Evaldas Jaras, Rimantas Bagdzevičius, Jūratė Vilūnaitė ir kiti. Ši viešnagė – spalio 9 d. LNDT direktoriaus Adolfo Večerskio ir Baltarusijos nacionalinio akademinio Jankos Kupalos teatro direktoriaus Nikolajaus Kiričenko pasirašytos abiejų teatrų bendradarbiavimo sutarties pirmasis rezultatas. Po spektaklio įspūdžiais pasidalino Baltarusijos sostinės teatralai.
Teatro kritikė Liudmila Gromyko
Baltarusių teatro žmonės jautriai reaguoja į Lietuvos teatrą. Lietuvių teatras mums siejasi su Jono Vaitkaus, Eimunto Nekrošiaus ir Rimo Tumino pavardėmis. Taip atsitiko, kad šį rudenį turėjome galimybę pamatyti net tris spektaklius iš Lietuvos. Sukrėtimą patyrėme, žiūrėdami neįtikėtiną Nijolės Narmontaitės vaidybą „Meistriškumo pamokoje“. Kiekvieną kartą lietuvių teatras kitoks, todėl ir įspūdžiai įvairiausi. Nebijau patoso, sakydama, kad lietuvių tauta – teatro genijų tauta. Šiandien atsiranda naujų teatrinių reiškinių. Pasauliniame kontekste lietuvių teatras dar ilgai bus lyderis.
Mes tarytum pripratę prie lietuvių metaforinio teatro. Bet po „Elito“ galiu pasakyti, kad šis teatras siūlo kai ką nauja, vystydamas visą teatrinę kultūrą. „Elitas“ mane emociškai sukrėtė: toks kreipimasis į žmogaus jausmus savo jėga prilygsta Shakespeare’o jausmams, o aštrumas ir atvirumas neturi sau lygių šiuolaikiniame teatre…
Jūsų aktoriai pasirodė stiprūs. Jie gali įveikti sudėtingiausias menines užduotis. Jie drąsiai atveria ne tik sielą, bet ir slapčiausias, baisiausias jos kerteles, į kurias žmogus dažnai bijo dirstelti. Būtent tokie aktoriai priverčia žiūrovą mąstyti apie gyvenimą, mirtį ir apie brangiausias, o iš tiesų kiekvienam žmogui sudėtingiausias problemas.
Teatro kritikas Aleksejus Strelnikovas
Gastrolinių spektaklių vienaprasmiškai vertinti negalima. Būtina nuosekliau patyrinėti teatrą, kad galėtum nusakyti jo ypatumus. Tačiau „Elitas“ sako: jūsų teatras nebijo sudėtingų temų, drąsiai eksperimentuoja. Nacionaliniam teatrui tai yra didelis pliusas. Kita vertus, „Elite“ susidūrėme su netikėta medžiaga, kuri gal kiek per sudėtinga pirmam susitikimui su jūsų teatru. Jau pirmame veiksme buvo sunku suvokti vaidybos taisykles, atspėti kodus, pagal kuriuos buvo statomas šis kūrinys. O po spektaklio tapo aišku, kad šiuo spektakliu jūsų teatras kažkuo panašus į baltarusių teatrą: jis aktorinis, emocionalus, kitoks negu tie spektakliai, kurie iki šiol iš Lietuvos į Baltarusiją būdavo atvežami. Iki šiol matėme spektaklius, kuriuose dominavo režisūrinis pradas, kuriuose aktorių darbai buvo tik kaip sudedamosios spektaklio dalys. Baltarusiams artimesnis aktorinis teatras, toks, kokį šį kartą ir regėjome, su įspūdinga aktorių vaidyba. ši\ek tiek galiu ginčytis dėl finalo, dėl karnavalinio mirties sprendimo, kai dingsta prasminių ženklų akcentai… Bet žavi tai, jog šis spektaklis įkūnija sudėtingo filosofinio kūrinio idėją.
Pradėsiu nuo „Elito“ antrojo veiksmo, kada scenoje matome tėvą ir sūnų Rumšus, kurie vaidina tėvą ir sūnų –­ Glembajus. Anksčiau teatre toks reiškinys vadinosi kūrybinės priežiūros tradicija, jauno žmogaus profesinių įgūdžių lavinimu: po tėvo sparnais sukaupiamas oras tam, kad galėtų skrydžio pakilti jauniklis. „Elite“ tai įvyko. Dėl to man buvo ypač įdomu. Sūnus buvo įtaigesnis, valingesnis. Šiame spektaklyje vyresnysis racionalesnis, todėl ir atpažįstamas, bet, aišku, tai netrukdo jam išlikti savo profesijos virtuozu. „Elite“ yra sukauptos didžiulės teatro pajėgos. Čia vaidina puikūs aktoriai, trupė rinktinė, viename spektaklyje tiek daug didžiausio profesionalumo aktorių! Šiandien tai retas reiškinys. Nacionalinis teatras ir turi būti toks.
Žurnalistė Jelena Daneiko
1991 metais Piotras Marcovas man pasiūlė darbą Rusijos laikraštyje „Komersant“. Kiek vėliau mes Minske įsteigėme šio laikraščio padalinį, o dar vėliau jis tapo savarankišku Baltarusijos leidiniu. Šio laikraščio leidyba buvo nutraukta. Baltarusijoje susiformavo tokia situacija, kad visa nepriklausoma žiniasklaida atsidūrė sudėtingoje finansinėje padėtyje, nes negalėjo būti platinama. Tuose leidiniuose buvo draudžiama reklama – ne tik komercinių, bet ir valstybinių institucijų. Buvo nutraukta prenumerata, šių leidinių negalima buvo platinti spaudos kioskuose. Taip buvo uždarytas ir dar vienas Baltarusijos laikraštis „Izvestija“ (Rusijos laikraščio priedas), kuriame dirbau redaktore.
Šiuo metu esu vokiečių radijo stoties korespondentė Baltarusijoje. Apie tai pasakoju dėl to, jog noriu pasakyti, kad apie Baltarusijos kultūrą užsienyje sužinoma ne iš tų autorių, kurie yra reikšmingi Baltarusijai, bet iš to, ką tiražuoja šios šalies masinės informacijos priemonės. Tai – pigus popsas, plačios paklausos „prekės“. Viskas, ką galima pamatyti per TV ar renginių aikštelėse, dažnai būna žemos kultūros (jei tai apskritai galima vadinti kultūra) tiražavimas. Švelniai tariant, mūsų valdžioje sėdi ne patys kultūringiausi ir išsilavinę žmonės. Jie tiražuoja tai, ką patys supranta. Daugiausia tai kaimo šventės. Atkreipkite dėmesį: „Elite“ lankėsi Lietuvos ambasadorius, tačiau neteko matyti nė vieno aukšto valdininko nei iš ministerijos, nei... Nors renginio statusas to reikalavo. Juk buvo minima Baltarusijos ir Lietuvos diplomatinių santykių penkiolikos metų sukaktis.
Mums belieka dėkoti jūsų ambasadai, Edminui Bagdonui, visiems, kurie stengiasi į Baltarusiją atvežti aukštos kokybės produkciją. Kol kas tai yra tik diplomatinės pastangos. Pačiai kultūrai tai nėra gerai. Nes ji turi vystytis pagal kitus rinkos dėsnius. Mūsų valdininkų dėmesys šiandien nukreiptas į sportą. Tai priklauso nuo šalies galvos. Daugelis valdininkų lankosi įvairiose trečiarūšėse sporto varžybose ir nė karto nėra buvę teatre.
Nauja Lietuvos rusų dramos teatro premjera „Dviejų pasaulių viešbutis“ (pagal Erico Emmanuelio Schmitto pjesę) džiugina dėl kelių priežasčių. Spektaklį režisavęs Sigitas Račkys tiksliai pasirinko kūrybinę komandą (dailininkė – Renata Valčik, kompozitorius – Giedrius Puskunigis), aktorius, taikliai paskirstė jiems vaidmenis. S.Račkys susidomėjo pjese, kuri paranki jo, kaip talentingo aktoriaus, režisūriniams gebėjimams. Čia nereikia sukti galvos dėl gudrios koncepcijos, rebusinės interpretacijos. S.Račkys, remdamasis sava vaidybos patirtimi (ačiū Rimo Tumino neoficialiai mokyklai), nemandraudamas išdėstė pjesės siužetą ir – svarbiausia – puikiai padirbėjo su aktoriais, į kurių vaidybą miela žiūrėti.
Nesu didelis Schmitto dramaturgijos gerbėjas. Toks įspūdis, kad šis autorius mėgsta „saugų teatrą“, žino, „ko reikia publikai“, moka paflirtuoti su ja, pajuokinti šmaikščiais dialogais; apie sudėtingus dalykus jis kalba tarsi „palengvintai“, nekeldamas keblesnių nepatogių klausimų. „Dviejų pasaulių viešbutis“ – lyg melodramos ir „stebuklinės pasakos suaugusiems“ lydinys. Į uždarą patalpą labirintą, iš kur neįmanoma ištrūkti, pakliūva skirtingų socialinių ir amžiaus grupių komos ištiktieji. Nors tikri jų kūnai – ligoninėse, fiziškai čia jie sveiki. Vieni „komininkai“ žino, kas jiems atsitiko, kiti tai suvokia tik eamuoju laiku, bet visi nerimaudami laukia lemtingos akimirkos, kai jie bus pakviesti į liftą, kuris arba pakils aukštyn – į nebūtį, arba nusileis žemyn –­ grįš į gyvųjų pasaulį... Belaukdami jie kartu revizuoja savo gyvenimus, vertybes – kas nuveikta, kas – ne, ko niekada jau nebebus. Panašiau į akistatą su praeitimi, o ne į sąskaitų suvedinėjimą.
S. Račkys save, spektaklio veikėjus ir žiūrovus vertina neišskirdamas – kaip žmones, paprastus, nuodėmingus, kurių kiekvieno gyvenimo istorija verta meilės ir pagarbos. Ir tai labai padeda spektaklio ryšiui su žiūrovais, nes leidžia šiems susitapatinti su veikėjais pagal patirtį ir troškimus. Sentimentų yra – ašarą nubraukia beveik visi spektaklio veikėjai (gal ir jautresnės vienišos širdys salėje). Bet sentimentalumui įsivyrauti neleidžia humoro intarpai, santūri pasakojimo intonacija.
Melodraminę intrigos ašį sudaro Žiuljeno Portalio (Dmitrijus Denisiukas) ir Loros (Aleksandra Metalnikova) santykių raida. Paprastai D.Denisiukui dėl jo efektingų fizinių bruožų režisieriai skiria agresyvokus macho tipo herojus. Kiek jis tokių yra suvaidinęs!.. Šįsyk S.Račkys atskleidė, kad aktorius gali kurti ir subtilesnius herojus. Žiuljenas – bankrutuojančio leidinio redaktorius, sutrikęs, viskuo nusivylęs. Susitikimas su Lora pamažu pažadina jo pasitikėjimą savimi, aistrą gyventi.
S.Račkys jautriai savo spektakliuose išryškina dailiosios lyties jaunystės dvasinį ir fizinį grožį. Tiesa, lyties tapatybės stereotipų mene tyrinėtojai gal ir prikibtų dėl tokio vyro aistros žvilgsnio… Bet A.Metalnikovos Lora – tikras šviesos spindulėlis, kuris jaunyste, lanksčiu kūnu, švelniu balso tembru, o svarbiausia – širdies gerumu paskatina vyrus „komininkus“ pažiūrėti į gyvenimą kitaip, nusimesti skepsio ir kartėlio apnašas. Gal tik kelių įmonių prezidentas – komiškai rimtas Delbekas (Michailas Makarovas), apakintas savo materialinių reikalų, nepamato Loros. Tuo tarpu aštrialiežuvis magas Radžapuras (Vladimiras Jefremovas) Loroje įžvelgia seniai mirusią dukrą, sielojasi ją prisiminęs ir daktarę M. (Jevgenija Rusakova) įkalba nusikalsti „pareigybės nuostatams“: vardan jaunųjų meilės liūdnasis gyvenimo klounas paaukoja savo gyvybę, „aname gyvenime“ širdį atiduodamas transplantacijai…
Išraiškingų fizinių duomenų J.Rusakova yra suvaidinusi daug efektingų gražuolių. Šiame spektaklyje aktorės iš pradžių beveik nepažinau. Nelikę ankstesniems jos vaidmenims būdingo flirto, koketavimo, tam tikro agresyvumo. Tik herojės pasirinkimo tarp „pareigybės nuostatų“ ir ištikimybės žmoniškumui drama.
Dar viena spektaklio moteris – valytoja Mari (Anžela Bizunovič). Nepraustaburnė, gyvenime maža gero mačiusi, gyvenanti juslėmis. Aktorė su režisieriumi nešaržuoja Mari. Užgniaužiamo skausmo proveržis – „A-a-a-a!..“ –­ Mari „refrenas“, įsiterpiantis į jos biografinius monologus…
Viena iš spektaklio sėkmių – pabėgimas nuo buitiškumo. Dailininkė R. Valčik minimaliomis priemonėmis sukūrė estetišką aplinką, užuominomis primenančią tiek laukiamąjį, tiek ligoninę. Maži žmonės didelėje erdvėje. Didžiulis girgždantis liftas scenos gilumoje herojus masina ir baugina. Aktoriams tenka beveik nugara suvaidinti nerimo, baimės kupiną kelionę į nežinią –­ nueiti keliolika žingsnių lifto link. Aplinkos plastinį sterilumą išryškina ir dviejų pasitinkančių ir išlydinčių figūrų ritmiškas judėjimas (Inga Maškarina, Valentinas Novopolskis). O G.Puskunigio muzika, neforsuodama emocijų, spektakliui suteikia estetinio solidumo.
Spausdiname fragmentą iš šiomis dienomis pasirodysiančios muzikologo Edmundo Gedgaudo parengtos knygos „Muzikos magas Jonas Aleksa. Prisiminimai, straipsniai, laiškai“ („Tyto alba“).
Dirigento Jono Aleksos (1939–2005) veiklą stebėjęs nuo pirmųjų jo parengtų koncertų ir operos spektaklių E. Gedgaudas prakalbino gausų būrį menininką pažinojusių žmonių – artimųjų, kolegų dirigentų, dainininkų, muzikantų. Iš jų pateiktų faktų ir įžvalgų dėliojasi įvairialypis asmenybės ir muziko (dirigento, pedagogo, aktoriaus, režisieriaus) portretas. Skaitytojams siūlome pianisto Petro Geniušo prisiminimus.
Jonas Aleksa – mano Maskvos patirčių dalis. Mokiausi ir gyvenau Maskvoj, kai jis kaip tik buvo tapęs ten populiarus. Gal nelabai ilgas buvo šitas periodas, anksčiau koncertų Maskvoj jis lyg ir negaudavo, būdavo „užblokuotas“. O vėliau išvažiavo į Bratislavą. Tikriausiai prieš Bratislavą ir buvo tas laikotarpis, kai Aleksa Maskvoj dažnai koncertuodavo – ir su Svetlanovo, ir su Kitajenkos orkestrais. Dažniausiai jo atvykimą inicijuodavo solistai – Baškirovas, Virsaladzė, Pletniovas. Jie susieidavo kažkur Rusijos provincijoj – tarkim, Brahmso koncertas Sverdlovske (aš dabar improvizuoju), na, tokios kategorijos miestuose. Pavyzdžiui, su Pletniovu. Abu atvažiuoja, susitinka, repetuoja. Pletniovas pareiškia, kad jis Maskvoj nori koncertuoti tik su Aleksa. Taip jis ir patekdavo į Maskvą. Panašiai būdavo ir su kitais solistais. Pagrodavo, išgirsdavo ir negalėdavo atsistebėti, kodėl jie iki tol su juo nebuvo koncertavę. Po to – ekstazė Maskvoje. Jis atsistodavo prieš Valstybinį orkestrą, pavyzdžiui, su kokia nors Brucknerio simfonija, kad ir Septintąja, ir atlikdavo absoliučiai fantastišką darbą. Mano pažįstami orkestrantai sakydavo, kad tokio Brucknerio Maskvoj „nebuvo gal dvidešimt metų“. Arba – „niekada nebuvo“. Ir tai orkestras, kuriam diriguoja pasaulinio garso dirigentai.
Paskui parengė Schönbergo „Pelėją ir Melisandą“, irgi su Valstybiniu orkestru. Jie grojo tą kūrinį pirmą kartą, repeticijoms buvo skirta labai mažai laiko. Įtempta, dramatiška situacija. Aleksa buvo įsimylėjęs ankstyvąjį Schönbergą –­ „Pragiedrėjusi naktis“, „Pelėjas ir Melisanda“. Vertino jį labiau už Mahlerį, be abejonės. Kartą per repeticiją buvo ir toksai epizodas: partitūra sudėtinga, kažkuris orkestrantas gal trečią labai intensyvaus darbo valandą burbtelėjo: „Nu i navoročeno“, suprask – prikeverzota ar panašiai. Aleksa persiutęs išsyk paskelbė pertrauką, kažkur nuėjęs sukėlė skandalą – kas per žodžiai! Priėmė kaip asmeninį įžeidimą. Taip pasakyti apie Schönbergą! Kad apie kokį naują kūrinį, tai dar… Bet čia juk Schönbergas! Prasidėjo bėgiojimai, atsiprašinėjimai. Aleksą pašiurpino toks mentalitetas. Paskui dar visą savaitę, kur nors su manim eidamas ir šnekučiuodamas, vis įterpdavo: Ech, navoročeno…“ Man tai įsiminė lyg kokia „Aleksos žymė“. Kai kalbamės su draugais, kad ir su tokiu Michailu Muraču (jis dabar Amsterdame, labai talentingas pianistas), Aleksejumi Garibolu, kuris dabar didelis kultūros veikėjas, o tada dar visi buvom studentai, dar, aišku, su Babajanu, – visi jie iš „Aleksos gerbėjų klubo“, – iki šiol susitikę pradedam – navoročeno. Ir tarp mūsų vėl atsiranda Aleksa.
Kartais drauge su Aleksa klausydavomės muzikos. Jo klausymasis visiems darydavo įspūdį. Simfoninės muzikos, Brucknerio simfonijų.
– Palaukit, palaukit, va… Dabar kokia vieta bus, klausykit!
Ateina ta vieta, jisai sako:
– Čia dar nieko tokio, bet DABAR kas bus!
Ir taip jis mus ruošdavo kulminacijai, vesdavo į ją… Išgyvendavome katarsį. Nes tai būdavo ir jo komentarų dramaturgija su sava kulminacija.
Dar pamenu vieną Brucknerio Septintosios simfonijos vietą (Maskvoj visi girdėjusieji ją prisimena), kai jis kreipė orkestrą į finalo kulminaciją – kairę ranką iš už nugaros keldamas lėtai, vienu ištisiniu judesiu, gal kokius penkiasdešimt taktų (dešinėj – judanti tų akimirkų muzika), ir kai kairė galiausiai iškilo ir krito (kaip krito!)… KULMINACIJA. Po savaitės tą pačią simfoniją dirigavo Barenboimas, bet, palyginti su Aleksos variantu, tai atrodė tarsi vaikų darželis. Brucknerio Septintoji – vaikų darželis. Tokia liko visų nuomonė. Tie keleri metai – lyg atskira epocha. Aleksos triumfas Maskvoje. Absoliutus. Pamenu, nuvedžiau Gornostajevą, jėga ją nutempiau. Ir jau pirmais taktais jis ją apstulbino. Taip ir su kitais. Ir tai Maskvoj, kur publika išpaikusi iki begalybės. Jis salę paimdavo į rankas išsyk. Pavyzdžiui, Prokofjevo „Klasikinė simfonija“. Tokios jos pamiršti neįmanoma (grojo, regis, Kitajenkos orkestras Čaikovskio salėj). Interpretacija, kuri man visam gyvenimui „uždengė“ bet kokią kitą galimą „Klasikinės“ versiją. Jis man su ja susitapatino, matau ir dabar jį tarsi gyvą, visą tą simfoniją šokte sušokusį. Publika patyrė šoką – Maskvai parodyti, kaip dera išgirsti Prokofjevą! Tame pačiame koncerte buvo Mahlerio Penktoji. Ir vėl – neprilygstamai suvokta. Girdėjau Čaikovskio Ketvirtąją, ji irgi visą Maskvą Aleksai po kojom paklojo. Tai vis – mano nepamirštamų įspūdžių viršūnės. O juk ir pakeliui į jas daug ką girdėjau. Kaip akompanavo Čaikovskio Koncertą b-moll arba Brahmso Antrąjį koncertą (Pletniovui).
Atsivesdavom jį pas save, neva pavalgyt, bet jis, aišku, valgydavo kaip žvirblis, vos vos. Gal jo medžiagų apykaita buvo tokia, kad tiek ir pakakdavo. Gyvendavo „šventa dvasia“ ir meile muzikai. Tai jį palaikė. Tik pradedam šneką apie simfonijas – valandų valandas ji nesibaigia. Arba būdavo vakarų, kai užkibdavom, pavyzdžiui, už „Voceko“, kurį jis dievino. O kadangi susirinkdavo muziką neblogai išmananti kompanija, jam būdavo smagu – pagaliau yra su kuo pasišnekėti arba net ir padainuoti prie stalo vieną kitą Schönbergo melodiją. Pamenu, jis minėjo, kad apie vieną kūrinį kažkas pasakęs: „Šiandien jis kažkaip nebesiklauso.“ Atrodo, apie Brucknerio simfoniją. „Silpnoka, nebesiklauso…“ Aleksa akimirksniu sureagavo: „Tai priklauso tik nuo klausytojo intelekto.“ Taip… Aš lig šiol taikau tą puikų atkirtį. Kita vertus, jis sakydavo, kad jam, kaip dirigentui, stinga „verbalinės reakcijos“ (gal Brucknerio simfonijos atvejis buvo išimtis?). Sakė, kad Juozui Domarkui jos pavydi, nes šis gali bet kurią akimirką lyg tenisininkas atkirsti bet kokią orkestranto repliką. Domarko stiprusis bruožas – gebėjimas fantastiškai pakalbėti, „atsišaudyti“. Paleisi ironiją – gausi grąžos dvigubai. Aleksa jam šito pavydėjo.
Man teko su Aleksa groti Schumanno Koncertą. Nepamirštami dalykai. Yra jo finale tokia ypatingo ritmo vieta, ir dažnai būna, kad joje dirigentas arba trukdo, arba… Aleksa šio epizodo pradžioj pasiųsdavo tokį impulsą, kad orkestras jį pats kaip reikiant pagrodavo. Pasvarstydavo, kas yra klasika – „tai, kas geriausia, kas išlieka“. Šis Schumanno fragmentas esąs „totalus šedevras“. Kas dar galėjo parašyti tokiu ritmu, tokia harmonija? Tai muzika, „pramušanti šimtmečius“, ir šis Koncertas išliks mažų mažiausiai dėl šito epizodo.
Pas jį į namus būdavo galima užeiti bet kada. Žmona Danutė tuoj parūpindavo arbatos, sausainių, saldainių. Kas nori – konjakėlio. Paskambini – jei nėra spektaklio, visad pakvies. Išsyk. Ir nėra pristigę pokalbiams temų. Jis neturėjo smulkių, jo laiką ryjančių interesų. Repetuodavo, mokydavosi partitūras, klausydavosi muzikos. Ką reikšdavo pas jį nueiti? Gal penkios minutės būdavo bendrų frazių, po to: „Ko klausomės?“, „Ką pastudijuojam?“ Mėgdavo mįsles. Paleidžia muziką, atneša partitūrą – sunki vieta. Kaip diriguoti? Sakydavo, kad Mozarto simfoniją diriguoti gali bet kas. O čia Mahlerio ištrauka, kuriai tikrai reikia dirigento. Devyniasdešimt procentų muzikos, sakydavo, gali ir be dirigento apsieiti. Bet yra vietų, kuriose dirigentas viską sujungia. Kaip tą padaryti? Jis turėjo visą tokių vietų sąrašą. Aišku, ta literatūra buvo ir jo galvoje, tarsi kokia simfonijų enciklopedija, sunkių vietų chrestomatija. Na ir spręsk, kaip čia padarius, kad būtų „keturi su trim“, kai vieni groja vienaip, kiti kitaip… O reikia koordinacijos. Ir kelia klausimą beveik sadistiškai. Mano brolį, diriguojant Stravinskio „Kareivio istoriją“, jis priversdavo vieną liniją dainuoti, kitą diriguoti, o trečią – mušti koja. Koordinacija…
Šiaip jis buvo konservatyvus. Kai iš šiandienos į jį pažiūriu – lyg kokia citadelė. Sužinojęs apie jo mirtį, pirmiausia pasijutau, tarsi nebeliko stogo, po kuriuo gyvenu. Arba sienos, uždangos. Tradicinių vertybių forto. Mes ir pasiginčydavom, klausdavau – kodėl jūs nepriimat Mandelštamo, Cvetajevos? Ne, jam – Puškinas. Šiuolaikinė muzika – ne. Viskas. Dabar aš pradedu suprasti, kad tokių žmonių būtinai reikia. Na, Bartóką jis dirigavo, bet tai jam jau klasika. Kaip ir Mahleris, Prokofjevas, Šostakovičius, Stravinskis. Bergas, Webernas – tvarka, puikūs. Tačiau kartu jis sąmoningai atsiribojo nuo daugelio dalykų. Jis nebuvo, tarkim, įvairių sričių „fantastinis eruditas“. Bet per savo srities prizmę matė viską. „Ai… – sakydavo, panašiai kaip tas navoročeno, – tie visi pasternakai mažumėlę iš piršto laužti“. Manau, kad kai ką jis rėždavo diskusijų įkarštyje, pabrėždamas savo nuomonę, turinčią paneigti kitokią, o kitame kontekste gal ir kitaip apie tą patį reiškinį būtų kalbėjęs. Todėl negalima drąsiai teigti, kad jis vieno ar kito nepriimdavo. Ir ne tai svarbu, teisus jis ar neteisus. Svarbi jo tvirta pozicija, branduolys, labai aiškūs principai. Pavyzdžiui, teiginys, jog kūrinį atlikti reikia taip, kad jį būtų galima užrašyti. Lyg diktantą. Taip sakydavo Karajanas, kuris jam buvo dievybė. Klausydamasis turi suvokti, kur takto pirmoji dalis, kur antroji.
Nors jo namų durys būdavo visada atviros, bet atlapaširdis jis nebuvo. Visada pasitempęs, disciplinuotas. Kartais visai nemažai ir konjako išgerdavome, tai būdavo lyg benzinas karštesniam pokalbiui apie tą patį – apie muziką. Pasitaikydavo, kad sarkastiškai komentuodavo kasdienybę, mūsų sociumą, valdininkiją, kai kurių muzikantų mentalitetą, jų tingumą, abejingumą.
Akademijoj aš dirbu du šimtai devynioliktoj, jis dirbdavo du šimtai aštuonioliktoj. Ir vis manęs klausdavo, kada pas jį ateisiu, primindamas, jog „laikas diriguoti“. Suprask – baikit kvailioti, nes metai eina… Vargu ar dirigavimo imčiausi, bet visą laiką rengiausi pasižiūrėti jo pamokų. Kelias girdėjau, taigi – mažniekį, nors jis dirbdavo už sienos. Ir nuolat jaučiau, jog čia pat – didžiulis turtas. Turėjau pasakyti savo mokiniams: „Einam, geriau pasiklausysim, kas ten už sienos, tokia bus šiandien pamoka.“ Pasitaikydavo, kad sutinku jį koridoriuje, sako – neatėjo mokinys. Tada pasikviečiu jį pasiklausyti kokio nors savo mokinio. Pasiklausydavo, pasakydavo vieną kitą pastabą, lig šiol pamenu jo žinias apie vokiečių, austrų muzikos interpretavimą. Senosios mokyklos tradicijos. Pavyzdžiui, crescendo silpnose taktų dalyse, kad nebūtų „kvadrato“. Arba – Bacho G-dur preliudas iš antro tomo. Čiurlionio mokykloje mus mokydavo, kad judantį paslėptos polifonijos balsą reikia groti garsiau, o stovintį – tyliau. Bet jis klausia – kodėl taip „nuimat“ re-re-re… Čia juk pats cimusas, kai taip lygiai jis tiksi, kai faktūra vienodai garsi. Būdavo labai tikslių pastabų dėl tempų. Šiaip į „pianisto virtuvę“ jis nesikišdavo, kai koncertuodavom, jausdavau jo simfoninį girdėjimą. Pamenu, paprašiau, gal būtų galima Prokofjevo Koncerto trečioje dalyje kiek lėčiau ir plačiau, nes taip man geriau, raiškiau išsidėsto faktūra. Repeticijos klausėsi Aldona [Dvarionaitė], ji irgi sakė: „Jonai, leisk Petrui laisviau tuos triolinius trigarsius groti.“ Mat jis melodiją girdėjo milžiniškom frazėm. Ir nors pasakė, kad „per koncertą bus“, bet tempą vakare tik dar labiau paspartino. Dabar klausausi to įrašo ir galvoju – ko aš ten smulkinausi… Bus kitų progų savaip pagroti, o čia – tokio plataus polėkio mintis, visai kitas lygmuo. Nebūdavo nuolaidų – kaip pažįstamam, kaip su juo pabendraujančiam. Ateini į repeticiją, ir jis tau kaip mokytojas, kaip veidrodis. Iš karto save pamatai. Gal savo smulkumą, gal savęs gailestį, per didelį subjektyvių išgyvenimų sureikšminimą arba dar ką nors. Pamatai viską didesniame, reikšmingesniame kontekste. Taip parodyti – meistro požymis. Ir tai mane lydi iki šiol. Pianinu Aleksa grodavo labai elegantiškai (sakau – pianinu, nes fortepijonu grojančio jo girdėti neteko). Keturiom rankom kai ką yra tekę su juo pagroti. Įrašinėdavo į magnetofoną dalį partitūros, leisdavo įrašą, likusią dalį grodavo gyvai.
Babajanas iš Amerikos buvo gal tris kartus pas Aleksą pamokų atvykęs. Tą mintį aš jam daviau, kai pasisakė norįs diriguoti ir paklausė, kur galėtų pasimokyti. Sakau – aišku! Pas Joną. Pasikalbėjau su Aleksa, jis susidomėjo – tarptautinio rango pianistas, muzikantas, su kuriuo galima šnekėtis. Po pirmos pamokos Babajanas reziumavo: „Jeigu jis man pasakytų, kad norėdamas gerai diriguoti turiu iššokti iš trečio aukšto, aš iššokčiau.“ Prisipažino besąlygiškai juo tikįs. Kiekvienu jo žodžiu. Kita vertus, Aleksa smarkiai kritikuodavo diriguojančius instrumentininkus. Netgi Rostropovičių, kuris, jo nuomone, „maudosi faktūroje“. Jie per daug arti tos materijos, negali pažvelgti iš „erelio skrydžio“. Bet kai kuriuose įžvelgdavo dirigavimui būtiną potenciją. Stebėdavo mane besiklausantį muzikos, atkreipdavo dėmesį, kaip juda ranka. Tai ir sakė, kad turiu to imtis. Bet aš tokio poreikio nejaučiu, čia – dar kita problema. Nejaučiu poreikio vadovauti. Pamosuoti rankomis gal ir galėčiau, bet vadovauti, išreikalauti, dirbti su kolektyvu man būtų nenatūralu. Juk, rengiantis Kaune statyti „Kabaretą“, pradžioj buvo manyta, kad aš ir diriguosiu, ir grosiu. Bet man nesinorėjo. Nebent atsirastų orkestras, kuris viską darytų pats. O dažnai orkestrai būna tokie, kad, Aleksos žodžiais, dirigentas turįs atlikti salto mortale, norėdamas išgauti crescendo.
Kaltinimais žaidimams besišvaistantis Floridos advokatas Jackas Thompsonas buvo vienas pirmųjų, pareiškęs savo nuomonę apie tragediją Virdžinijos universitete. Dėl Cho Seung-Hui įvykdytų nusikaltimų J. Thompsonas išsyk apkaltino žaidimus, kuriuos jis vadina žudynių simuliatoriais. Tačiau neseniai atskleisti tyrimų rezultatai rodo, kad žaidimai gali būti visiškai nesusiję su tragedija.
Kaip rašoma „DailyTech“ svetainėje, C. Seung-Hui kambaryje nebuvo aptikta jokių kompiuterinių žaidimų, o tai tikrai būtų keista, jei jis iš tiesų būtų žaidimų aistruolis. C. Seung-Hui tėvai taip pat nepastebėjo, kad jis būtų žaidęs „Counter Strike“, „Grand Theft Auto“ ar panašius žaidimus, kur kraujas liejasi laisvai. Anot jo tėvų, C. Seung-Hui mėgo arkadinius žaidimus, panašius į „Sonic the Hedgehog“. Jis taip pat žavėjosi krepšiniu, kolekcionavo statulėles, turėjo keletą radijo bangomis valdomų automobilių modelių.
Kartu su C. Seung-Hui gyvenęs kambario draugas taip pat nematė jo žaidžiančio žaidimus. Anot jo, C. Seung-Hui imdavo vaizdo įrašus iš bibliotekos ir žiūrėdavo juos savo kompiuteriu. Kokius konkrečiai filmus žiūrėjo C. Seung-Hui, jis pasakyti negalėjo, tačiau anot kambario draugo, tai buvo niūrūs filmai. Tiesa, norintys rasti atpirkimo ožį, jau dabar gali pradėti rengti kaltinamąsias litanijas, nes pasak C. Seung-Hui kambario draugo, jis mėgo klausytis sunkiojo metalo…
Kita vertus, žudynes universitete sukėlęs studentas iš Pietų Korėjos dar 2005 metais buvo paguldytas į psichiatrinę ligoninę, kur jis buvo gydomas nuo depresijos.
Atsitiktiniais žaidėjais yra vadinami tie kompiuterių vartotojai, kurie nuolat nežaidžia kompiuterinių žaidimų. Šiai vartotojų grupei yra kuriami nesudėtingi žaidimai, tokie kaip „Lines“, „Tetris“ ar „Sudoku“, skirti smagiai praleisti trumpą laisvalaikio valandėlę. Tyrimai rodo, kad ši internetinių pramogų forma gerokai lenkia socialines interneto svetaines ar vaizdo įrašų portalus.
Kaip rašoma „DailyTech“ naujienų portale, atsitiktinių interneto žaidimų žaidėjų skaičius kasmet išauga 79 proc., o socialinių interneto svetainių, panačių į „MySpace“ ar „Draugas.lt“ vartotojų padaugėja tik 46 proc. Tiesa, internetiniai vaizdo įrašų portalai sparčiai vejasi atsitiktinių žaidimų svetaines – vaizdo įrašus žiūrinčių vartotojų skaičius kasmet išauga 123 proc.
Tiesa, šias tendencijas interneto verslininkai suvokė ir patys. Anot, „DailyTech“ prieš keletą savaičių, „Nikelodeon“ paskelbė investuojanti 100 mln. JAV dolerių į atsitiktinius žaidimus.
Šiuolaikinė grafinė vartotojo sąsaja iš principo nėra tobulinama jau daugiau nei dvi dešimtis metų. Nepaisant to, kad šiuolaikinės operacinės sistemos būna prikimštos įvairiais trimatės grafikos efektais, tačiau jie tik puošia vaizdą ir mažai padeda darbui kompiuteriu. Nepaisant visų „naujovių“ – grafinės sąsajos pagrindą vis tiek sudaro „plokščias“ darbo laukas ir virtualią ranką atstojantis pelės žymeklis.
Tačiau per pastaruosius du metus atsirado keletas projektų, kurių autoriai nusprendė nesilaikyti klasikinio garbalaukio, pelės ir piktogramų dogmos. „Smashingmagazine“ tinklaraštyje pateikta keletas projektų, kurių autoriai nusprendė eksperimentuoti, kitaip pateikdami vaizdą, pasitelkdami daugeliui lietimo taškų „jautrius“ paviršius ir pan. Žinoma, šie projektai vargu ar pretenduoja pakeisti mūsų įprastinius darbalaukius, tačiau kai kuriose taikymo srityse tokios sąsajos gali būti daug patogesnės, nei objektų valdymas pele.
Tai ne vienintelis bandymas pakeisti įprastines kompiuterių valdymo sistemas ir pakeisti jas mums įprastiems fiziniams veiksmams priimtinesnėmis sistemomis. Kitaip tariant kompiuterio valdymas turi būti natūralus procesas, kurio nereikėtų mokytis. Pavyzdžiui, Japonijos mokslininkų kuriamos kompiuterinių žaidimų personažų valdymo sistemos, pasitelkus vaizdo kameras ar smegenų veiklos matavimo jutiklius.
Kaip nuosavame dvarelyje
Dvidešimt trečiuoju numeriu pažymėtame name Turniškėse šviesos įsižiebė pasibaigus darbo dienai – 17 valandą 20 minučių. Iki tol jame nebuvo nė gyvos dvasios.
Tačiau dieninės ir naktinės užuolaidos ant langų bylojo, kad šiame name gyvenama. Tvarkingoje laiptinėje stovėjo ir dviratis.
Netrukus į ją išbėgo sportine apranga vilkintis vyriškis. „Jokių komentarų“, – kaktomuša į mus vos neatsirėmęs pakėlė rankas.
Galbūt mums tik pasirodė, tačiau vyras sunkiai laikė pusiausvyrą. „Kaip patekote? Čia privati nuosavybė“, – dar įspėjo jis mus. Ir palikęs atvirą butą skubiai nėrė į kitą.
Iš paliktojo sklido balsai, tačiau į beldimą niekas neatsiliepė. Pro praviras duris buvo matyti, kaip prie stalo į minkštasuolius sukritę vaišinasi du vyrai. Vienas jų buvo su trumpikėmis. Kaip namuose.
„Labą vakarą, – šaukėme jiems. – Mes iš „Ekstros“ žurnalo“, norime paklausti – ar jūs čia gyvenate?“
Pagaliau išgirdęs vienas vyrų skubiai pašoko ir netardamas nė žodžio ėmė mus stumti kitapus slenksčio. „Dokumentą“, – pareikalavo jis.
Dokumentus, žinoma, parodėme. „O dabar pristatykite ir jūs“, – paprašėme.
„Nulis šeši vienas“. Ir daugiau – vėl nė žodžio. Nei kodėl jie čia, nei ką veikia. Tik grėsminga raumeningo vyriškio poza ir judesys, kai kolegė pabandė nusitaikyti į jį fotoaparatu.
„Atvažiuokite – mums atrodo, kad čia jūsų vyrai užlipę ant kamščio“, – pakvietėme Vadovybės apsaugos departamento (VAD) prie Vidaus reikalų ministerijos direktorių Raimundą Kairį.
VAD vadovas į Turniškes nevažiavo. Paprašęs perduoti telefoną numeruotam vyriškiui, jis nustatė, kad jo vyrai esą pavargę ir dabar ilsisi.
Kodėl ne namuose, kaip visi žmonės? „Jie dirba po dvidešimt keturias valandas per parą“, – atsakė VAD vadas. Taip ir liko neaišku, gyvenamajame name į sofutes sukritę vyrai dirbo ar ilsėjosi.
„Tai – ne gyvenamosios, o tarnybinės patalpos“, – paaiškino VAD vadovas. Juo labiau – ne privačios, kaip sakė ir įsivaizdavo jas esant Lietuvos vadovybės apsaugininkai.
Komisijos pirmininkė nežinojo padėties
Į Turniškes važiavome paakinti tarnybinių butų skandalo. Dar birželį Vyriausybė suprato, kad būtina spręsti įsisenėjusią jų problemą. Tam premjeras Gediminas Kirkilas sudarė komisiją. Jai vadovauti paskyrė buvusią savo patarėją, dabar – aplinkos viceministrę Jūratę Juozaitienę.
Tačiau net ir ji nežinojo, kas yra tame 23-iuoju numeriu pažymėtame name Turniškėse. „Nežinau, ar VAD žmonės ten gyvena, ar ne“, – sakė ji „Ekstrai“.
Iki šių metų šis namas priklausė Vyriausybės kanceliarijai. Jame buvo įrengti šeši dviejų kambarių su virtuve butai, supirkti jiems baldai. Šių metų kovą nuspręsta šį namą pagal panaudos sutartį perduoti VAD. Vyriausybės ūkio skyriaus vedėjas Jonas Šniaukšta „Ekstrą“ tikino, kad šiame name tikrai niekas negyvena. „Vadovybės apsaugos departamentas žadėjo jame įsirengti tarnybines patalpas“, – sakė jis.
Kad išvargę apsaugininkai atsigautų ilsėdamiesi visuose šešiuose beveik 400 kvadratinių metrų plotą užimančiuose butuose? Kaip kokiame dvarelyje prezidento pašonėje. Šio rezidenciją ir apsaugininkų poilsinę skiria tik tvora.
„Nežinau, ar reikia tokių patalpų Vadovybės apsaugos departamentui“, – abejojo ir premjero suburtos komisijos tarnybinių butų problemai spręsti vadovė.
Ji nežinojo, kas gyvena ir kituose tarnybiniuose butuose Turniškėse. Ministerijos neva teikia tik turimų tarnybinių butų skaičių. „Taigi ir aš sakau, kad mes disponuojame ne visa informacija“, – J.Juozaitienė pripažino, jog komisijai tai kliudė priimti tinkamą sprendimą.
Okupavę ne tik generolai
Premjero sudarytos komisijos tarnybinių butų problemai spręsti vadovė žinojo tik tai, apie ką rašė spauda. Kad tarnybinėmis patalpomis Turniškėse naudojasi buvęs Lietuvos kariuomenės vadas Jonas Kronkaitis. Atsargos generolas Turniškėse gyvena Krašto apsaugos ministerijos patikėjimo teise valdomame alytnamyje ir kas mėnesį moka 65 litus nuomos mokesčio.
Tačiau J.Kronkaitis – ne vienas toks, kuris išėjęs į atsargą, galima sakyti, už dyką naudojasi KAM valdomu valstybės turtu.
Pirmasis Lietuvos kariuomenės vadas Jonas Andriškevičius – taip pat atsargos generolas. Dar kurį laiką jis ėjo Karo prievolės administravimo tarnybos prie Krašto apsaugos ministerijos viršininko pareigas. Dabar nebeina ir šių. Tačiau KAM tarnybiniame bute Vilniuje, Pilaitės rajone, tebegyvena. KAM duomenimis, per mėnesį J.Andriškevičius moka 106 litus nuomos mokesčio.
KAM patikėjimo teise Turniškėse turi ne vieną alytnamį, kuriame gyvena atsargos generolas J.Kronkaitis. Turi tris. Lygiai tokį pat alytnamį J.Kronkaičio kaimynystėje yra užėmęs dabartinis kariuomenės vadas, generolas majoras Valdas Tutkus. KAM duomenimis, už tai jis niekam nemoka nė cento.
„Tačiau jis negauna butpinigių. Generolui majorui V.Tutkui mes turėtume mokėti 600 litų per mėnesį“, – gavome KAM atsakymą.
Trečiasis alytnamis, kuriame būdamas krašto apsaugos ministras gyveno Linas Linkevičius, stovi tuščias.
„Šiuos Alytaus statybos kombinato tipo namus brangu išlaikyti – šiltuoju metu jie atsieina maždaug 400 litų, šaltuoju – maždaug 1 tūkstantį litų per mėnesį (čia generolo majoro V.Tutkaus duomenys)“, – tokius duomenis mums pateikė KAM.
Turniškėse gyvena ne tik generolai. VAD poilsinės kaimynystėje stovi analogiškas šešiabutis. Kol kas jis nėra perduotas jokiai ministerijai – priklauso Vyriausybės kanceliarijai. Šiame, Turniškių gatvės 19-ajame, name butus turi premjero G.Kirkilo patarėjas Donatas Morkūnas, švietimo ir mokslo viceministrė Lina Domarkienė, kultūros viceministras Gintaras Sodeika, Nacionalinės teismų administracijos direktoriaus Raimondas Bakšys ir... premjero sudarytos komisijos tarnybinių butų problemai spręsti pirmininkė J.Juozaitienė. Vienas butas – tuščias.
Už trijų kambarių butą šioje prestižinėje vietoje, J.Šniaukštos teigimu, nuomininkai moka apie 300 litų nuomos mokestį.
Turi nuosavus būstus
Profesinės karo tarnybos kariams nemokamai gyventi tarnybiniuose butuose leidžia Krašto apsaugos sistemos organizavimo ir karo tarnybos įstatymas. Tačiau tik tiems, kurie tarnybos vietoje neturi gyvenamojo ploto.
Tik atsargos generolo J.Kronkaičio namai – Amerikoje.
Generolas V.Tutkus, kuris Turniškėse yra užėmęs alytnamį ir už jį nemoka nė cento, kaip pats Vyriausiajai tarnybinės etikos komisijai (VTEK) deklaruoja, turi ne tik 4 žemės sklypus Vilniaus rajone, bet ir butą Vilniaus mieste.
Ne benamis ir atsargos generolas J.Andriškevičius. Vilniaus mieste jis turi ne tik du žemės sklypus, bet ir du gyvenamuosius namus. Vieną privatizuotą, kitą – pirktą. Kam J.Andriškevičiui dar ir tarnybinis butas Pilaitėje?
Veltui iki išnaktų braižėmės ir prie Vyriausybės kanceliarijai priklausančio 19-ojo namo Turniškėse. Jame švietė tik du langai: antrajame aukšte iš Šiaulių atsikėlusio premjero G.Kirkilo patarėjo D.Morkūno ir pirmajame aukšte – ūkio eksministro Viktoro Uspaskicho iš Klaipėdos parviliotos į patarėjas, dabar – švietimo ir mokslo viceministre tapusios L.Domarkienės butų.
Gal dar būtume sulaukę ilgamečio Turniškių gyventojo Nacionalinės teismų administracijos direktoriaus R.Bakšio. Šis Vilniaus rajone yra įsigijęs tik žemės sklypą.
Į savo rezidenciją Turniškėse negrįžo kultūros viceministras G.Sodeika. Ne tik todėl, kad dabar jis atostogauja ar kad Lietuvos kurorte Druskininkuose turi paveldėjęs du žemės sklypus bei gyvenamąjį namą. Butą kultūros viceministras G.Sodeika yra įsigijęs ir Vilniaus mieste.
Kodėl turėdamas savo butą Vilniuje kultūros viceministras dar turi ir tarnybinį butą Turniškėse? „Jis laikinai Turniškėse prisiglaudė. Kol suremontuos savo butą“, – paaiškino J.Šniaukšta.
Tačiau Vyriausybės nutarimas, pagal kurį buvo skiriami tarnybiniai butai, tokios galimybės nenumato.
Šelpia valstybę?
Turniškių gyventojai jau seniai regėję ir premjero sudarytos komisijos tarnybinių butų problemoms spręsti pirmininkę J.Juozaitienę. Vilniaus mieste J.Juozaitienė turi tik žemės sklypą. Visas kitas jos nekilnojamasis turtas – ne Vilniuje.
J.Juozaitienės namas ir butas – Kaune. Po vieną žemės sklypą ji turi Švenčionių, Varėnos ir Vilniaus rajonuose. Jos sodyba ir du žemės sklypai – Ignalinos rajone. Tačiau po darbo Aplinkos ministerijoje į Turniškes J.Juozaitienė negrįžta. „Turiu ten tą butą, bet jame negyvenu. Gal tik kokius tris kartus ten pernakvojau. Kasdien važinėju iš Kauno“, – prisipažino ji. Pasak viceministrės, važiuodama iš Kauno ji sugaišta mažiau laiko, nei važiuotų iš Turniškių.
Kodėl tuomet laikosi ten įsikibusi tarnybinio buto? „Turiu jį turėti tik tam atvejui, kai žiemą, galvoju, galbūt man bus sunku važinėti. Tai yra palaikau valstybę, sumoku tuos 600 litų už tuščią butą“, – J.Juozaitienė negalėjo pagrįsti tokios savo labdaros.
Pasak jos, ir šeima jos nesupranta. „Sako, kai buvai Seimo narė ir gyvenai centre, tai buvo galima suprasti, bet dabar tai neaišku, už ką moki“, – neslėpė ji.
Tarnybinių butų problemas Turniškėse kėlusi ir jas sprendusi komisijos pirmininkė dabar apie jas jau kalbėjo kitaip: „Man nieko nėra baisiau kaip tos Turniškės. Vasarą tai man neteko būti, bet rudenį, pavasarį ir žiemą... Kai buvo bjaurūs orai, pagalvojau: atsiprašau, nesuprantu, ko ten visi veržiasi. Arba reikia turėti blogų tikslų, sėdėti ten ir kažko laukti“.
Ko galima laukti Turniškėse?
Žengia į privatizavimą
„Jau viskas sudėliota į lentynėles“, – pareiškė iš Vyriausybės Strateginio planavimo komiteto posėdžio išėjusi J.Juozaitienė.
Ji džiaugėsi, kad strateginis komitetas nepanaikino jos vadovaujamos komisijos sprendimo, kuriuo buvo nutarta atsisakyti tarnybinių butų. Priimtiems į valstybės tarnybą ateityje bus mokami pinigai butų nuomai.
„Nustatysime tokią skaidrią tvarką, kad būtų mokami butpinigiai. Visiems vienodi. Kad nepasidarytų taip, jog kiekviena institucija, ką susigalvoja, tą ir daro“, – aiškino komisijos pirmininkė.
Visi iki šiol buvę tarnybiniai butai, tarp jų ir Turniškėse, bus atiduoti Valstybės turto fondui (VTF). VTF turės dvi galimybes: arba jis leis butus privatizuoti, arba juos perleis savivaldybei.
„Savivaldybė galės juos panaudoti tik socialinėms reikmėms. Naudoti kam nors kitam savivaldybės neturi jokių galimybių“, – aiškino J.Juozaitienė.
Tačiau, pasak jos, Turniškės – ne tokia vieta, kur galėtų gyventi socialiai remtini. „Išeitų tokia kolizija“, – sakė ji.
Pasak J.Juozaitienės, ją nustebino krašto apsaugos ministras Juozas Olekas, pareiškęs, kad KAM turimų alytnamių VTF neperduos.
„Mane nustebino J.Olekas, kai jo paklausiau, ką KAM darys su turimais alytnamiais. Jų likutinė vertė neva nėra didelė – tik 50 tūkst. litų, tad jis kreipsis į mus (Aplinkos ministeriją, – red.) dėl leidimo juos nugriauti. Kad ten liktų tik žalioji zona. Aš, žinoma – „už“, – prieštaringai kalbėjo J.Juozaitienė.
Prieš porą metų valstybės vadovų rezidencijos buvo vienoje teritorijoje su tarnybinių butų namais ir vadinamaisiais viešbučiais. Ji buvo 57 ha ploto, ją juosė dviguba tvora. Visą šią teritoriją saugojo ne tik VAD, bet ir vidaus kariuomenės pulkas.
Kilus skandalui, kad Turniškėse už mokesčių mokėtojų pinigus saugomi ne tik valstybės vadovai, bet ir privatūs asmenys, tvora buvo nugriauta.
Dabar ji juosia tik prezidentų Valdo Adamkaus ir Algirdo Brazausko rezidencijas bei šiuo metu remontuojamą namą premjerui.
Ateityje ši teritorija vėl išsiplės. Vilniaus savivaldybės taryba jau patvirtino detalųjį planą, pagal kurį ji apims net 11,40 ha. Į ją paklius ir KAM valdomi alytnamiai, kurie greičiausiai bus nugriauti.
Į naująją teritoriją su visais nuomininkais bei vadovybės apsaugininkais pakliūva ir du šešiabučiai. Kaip bus pasielgta su jais, pasak Vyriausybės kanceliarijos ūkio skyriaus vedėjo J.Šniaukštos, dar nenuspręsta.
Tačiau jeigu jie bus privatizuojami, pirmumo teisę juos įsigyti, žinoma, turės tie, kurie dabar ten gyvena. „Privatizuojant tarnybinius butus pirmumo teisę nuomininkai turi pagal įstatymą“, – patvirtino J.Šniaukšta.
Išpardavė saviems
Į šiuos du ne vienerius metus faktiškai tuščius šešiabučius žiūrėdama seilę varvino kaimynystėje įsikūrusi Vilniaus tarptautinė mokykla. Dabar joje mokosi apie 80 užsienio ambasadų Lietuvoje darbuotojų vaikų.
„Eilėje jų laukia kita tiek, bet mes negalime priimti, nes neturime patalpų“, – „Ekstrai“ sakė šios mokyklos direktorė Rebeka Juras.
Pasak jos, mokykla prirašė šūsnis raštų, kreipėsi net į premjerą G.Kirkilą prašydama jai išnuomoti arba parduoti papildomas patalpas. Už jas, R.Juras tvirtinimu, mokyklos steigėjai siūlė labai didelius pinigus. Tačiau teigiamo sprendimo iš Vyriausybės negavo.
„Nesuprantu, kodėl visuomeninės paskirties teritorijoje negali būti mokyklos?“ – stebėjosi R.Juras.
Mokyklai ne tik nebuvo leidžiama plėstis. Įvairiais būdais buvo varžomos jos teisės. „Mus įspėjo, kad gautas kažkokių gyventojų, tikriausiai šių šešiabučių, prašymas, įrengti įvažiavimo užtvarą. Tuomet mes būtume netekę privažiavimo prie mokyklos“, – pasakojo mokyklos direktorė.
Užtvaro neįrengė. Tačiau visa ši teritorija su įvažiavimais ir šešiabučiais atsidurs už tvoros – naujai suplanuotoje saugomoje vadovybės rezidencijų teritorijoje.
Gal būtų nepadoru, kaip sakė komisijos tarnybinių butų problemai spręsti pirmininkė J.Juozaitienė, įtarinėti tuos, kurie sėdi Turniškėse ir laukia.
Tačiau dar nepamiršome, kas Turniškėse įsigijo už įkeistą prezidento V.Adamkaus rezidenciją pastatytus kotedžus. Tuomečiai prezidento patarėjai Edminas Bagdonas ir Rytis Muraška.
A.Brazausko dvyliktosios Vyriausybės finansų viceministrė Asta Ungulaitienė.
Pirmosios Kazimieros Prunskienės Vyriausybės materialinių išteklių ministras Romualdas Kozyrovičius.
Paskolą kotedžų statybai suteikusio „Hansabanko“ valdybos pirmininko pavaduotojas Tomas Andrejauskas ir to paties banko Vilniaus regiono skyriaus valdytojas Darius Indriūnas.
Pirmumo teisę turėjo ir du butus įsigijo ilgametis Turniškių gyventojas, premjero ir prezidento A.Brazausko bendražygis Vladimiras Beriozovas bei jo žentas Algirdas Balčiūnas.
Tik vieną kotedžą įsigijo tas, kuris iš pirmo žvilgsnio jokiais ryšiais su politikais ir bankininkais nesusijęs, – lazerinės chirurgijos specialistas, gydytojas Karapetas Babajanas.
Vilniečiai ne itin subtiliai apibūdina šiauriniame miesto pakraštyje, dešinėje Ukmergės gatvės pusėje, prieš ketvertą metų pradėjusį dygti – ir iki šiol tebedygstantį – didžiulių gyvenamųjų namų kvartalą. Iš pirmo žvilgsnio įvertinus šį nelabai stilingą urbanistinį produktą, malonių žodžių išties sunku rasti. Bet, pasiryžus čia gyventi ir apsipratus su akies nežavinčiu vaizdu, greta minusų galima įžvelgti ir šiokių tokių pliusų.
Skandalai, klientų niurzgėjimas, kitų statybos bendrovių tyčiojimasis ir specialistų kritika bendrovės „Mabilta“ sukurtą daugiabučių kvartalą Fabijoniškėse lydėjo nuo pirmosios statybų dienos.
Pirmiausia statytojams buvo priekaištaujama, kad didžiulius namus jie stato ant žemės, kurią gerokai patręšė greta buvęs sąvartynas, baigtas eksploatuoti tik 1987-aisiais. Nesulaukė palaikymo gremėzdiška pastatų architektūra, niūrios spalvos, mažyčiai atstumai tarp namų, kvartalui suteikę aklino kalėjimo įspūdį.
Pasitikėjimo nekėlė ir spaudoje išdėstyta šių namų autorės – kvartalo architektės Loretos Grikinienės pozicija. Visus kaltinimus architektė priėmė linkčiodama galvą ir aiškindama, kad ji gavusi užsakymą sukurti bendrabutinio tipo namus ir šį užsakymą įvykdžiusi. Keista – pardavinėdama butus, „Mabilta“ apie jokius bendrabučius neužsimena, o butai ir neprimena bendrabučio. Dar keisčiau, kai projekto autorė pareiškia, kad pati tokiuose namuose gyventi tikrai nenorėtų. Ar kas nors po to trokštų ją samdyti?
Vis dėlto, Vilniuje siaučiant nekilnojamojo turto bumui, namai bokštai augo kaip ant mielių. Statybininkai dirbo ir lyjant, ir sningant. „Ar taip skubant nebus padaryta klaidų?“ – stebėdami sparčias statybas, baiminosi būsimieji gyventojai. Ir neklydo – netrukus jie sužinojo, kad kai kurių kvartalo namų lauko sienos mūrijamos tiesiog iš gipskartonio.
Gyventi kartoniniuose namuose žmonės nepanoro – kilo triukšmas, susizgribusi statybos įmonė ėmė taisyti klaidas. O jų radosi vis daugiau: trupėjo laiptinės, drėko ir skilo sienos, prastai veikė ventiliacijos sistema. Naujakuriai burnojo iš kaimynų butų užuodžiantys visus kvapus ir girdintys visus garsus – tarp jų ir tuos, kurių visai nenorėtų girdėti. Kažkas net skundėsi apsinuodijęs smalkėmis.
Atrodė, kad Fabijoniškių mikrorajono naujokai įkūnijo visas naujos statybos namams būdingas blogybes. Tarsi jie atsirado tik tam, kad pamokytų kitus statybų verslininkus, kaip nereikia statyti namų.
„Kaip žmonės gali čia gyventi?“ – dar prieš metus gūžčiodavau pečiais pravažiuodama pro dangų raižantį Fabijoniškių kvartalą.
Nereikėjo spjaudyti į šulinį, oi, nereikėjo. Vasarą mūsų keturių asmenų šeima tapo šio kvartalo gyventojais. Susiviliojome butu, kuris papirko erdve, šviesa, jaukumu ir kaina.
Žemesnė kaina visada buvo arkliukas, kuriuo „Mabilta“ sėkmingai lenktyniaudavo su kitais statybininkais ir peršokdavo visus nemalonius barjerus. Prieš keletą metų, kai nekilnojamojo turto kainos sostinėje jau buvo pradėjusios solidžiai pūstis ir siekti keturis, penkis, o kai kur – ir dešimt tūkstančių litų už kvadratinį metrą, Fabijoniškių naujajame kvartale kaina nesiekė nė trijų tūkstančių litų. Jauniems žmonėms, šeimoms su mažais vaikais ir šiaip taupiems asmenims tai buvo svarus argumentas.
Augant būsto kainoms visame mieste, jos atitinkamai didėjo ir šiame kvartale. Tačiau ir šiandien kainos čia yra ši\ek tiek mažesnės negu kituose naujos statybos namuose: kambario butas su daline apdaila kainuoja apie 200 tūkst. litų, įrengtas dviejų kambarių – nuo 280 iki 350 tūkst. litų.
Nuoma čia taip pat pigesnė nei naujos statybos namuose kituose rajonuose. Nekilnojamojo turto agentūros vieno kambario butą čia siūlo išsinuomoti maždaug už 1000, dviejų – už 1400, trijų – už 1700 litų.
„Mabiltos“ pastatytų butų pardavėjus ir nuomotojus galima pagirti už tai, kad jie bent jau nekuria tuščių iliuzijų – pavyzdžiui, nepaisto kaip kitoje Ukmergės gatvės pusėje augantis „Perkūnkiemis“, kad siūlomas būstas – prestižiniame sostinės rajone. Kiekvienas nors truputėlį pažįstantis Vilnių supranta – koks čia prestižas gyventi daugiabučių prigrūstame miesto pakraštyje.
Skelbimuose pabrėžiamas kvartalo būstų pigumas, ekonomiškas autonominis dujinis šildymas, rakinamos laiptinės, pro langus atsiverianti miesto panorama. Tiesa, ji prieinama tik viršutiniuose aukštuose – žemiau gyvenantiems lieka gūdūs gretimų namų šešėliai.
Pabrėžiama ir tai, kad čia gerai išplėtota infrastruktūra, greta įsikūręs didelis prekybos centras, šeimos medicinos centras, mokyklos, vaikų darželiai.
Abejotina tik frazė „puikus susisiekimas su miesto centru“. Jeigu turima galvoje, kad gyventojas gali sėsti į transporto priemonę ir asfaltuotomis gatvėmis nuvažiuoti iki centro, – tuomet tai tiesa. Bet kitas klausimas – kaip greitai iš Fabijoniškių pasieksi miesto centrą. Nepatingėjus atsikelti anksti, galbūt pakaks ir pusvalandžio, bet ilgiau pasivarčius lovoje kelionei iki darbo per spūstis gali prireikti ir pusantros valandos.
Kraustydamasi jaučiau šiokią tokią baimę. Įspėjimų apie Fabijoniškių monstrus buvau girdėjusi tikrai daug. Vėliau pastebėjau paradoksą – labiausiai šį kvartalą peikia tie, kurie čia negyvena. Baisiausi buvo gąsdinimai apie prastą garso izoliaciją. Pirmąją bute praleistą naktį vis taikiausi nugirsti, ką už sienos išdarinėja kaimynai. Tačiau nei tą, nei kitas naktis nieko, išskyrus rytais laiptinėje kaukšinčius kulniukus ir kartais vidurnaktį įjungiamą skalbyklę (elektra čia skaičiuojama pagal dvejopą tarifą – naktį ji pigesnė), neišgirdau.
Gal už tai turime būti dėkingi buto planui – su kaimynais mus sieja tik viena siena. Gal toji siena storesnė už kitas. O gal tiesiog kai kurios legendos tėra legendos.
Iš tiesų geriausia terpė garsams sklisti yra ne butai, o kiemas. Iš visų pusių apsuptas stambių gabaritų namų, jis primena tuščią šulinį, kuriame net akmenuko bilstelėjimas sukelia aidą. Smalsioms senutėms šis kiemas – tikras rojus: atidarius langą, girdėti ne tik vaikų šūkavimai, bet ir suaugusiųjų pašnekesiai, pro šalį keliaujančių statybininkų ne visai cenzūrinis plepėjimas, į balkoną išėjusio gyventojo pokalbis mobiliuoju telefonu.
Priekaištus dėl užstatymo tankio „Mabilta“ yra atrėmusi paprastai: normos neviršytos, toks tankis pagal reglamentą buvo leidžiamas. Kaimynas pasakojo sykį skaičiavęs, kiek metrų jį skiria nuo artimiausio namo. Pasirodo – apie 60. Skalbinių virvės kaip Venecijoje nuo balkono iki balkono čia tikrai nenutiesi, bet pasižvalgyti į kaimynų langus galima. Tiesa, privatumą ši\ek tiek saugo specialūs langų stiklai: jie atspindi šviesą, todėl smalsuolis iš priešais stovinčio namo vargu ar ką įžvelgs.
Visą vasarą keletas namų buvo remontuojami: sienas juosė pastoliai, fasadus dengė žalia plėvelė, darbininkai ardė apdailą, plėšė apšiltinimą ir viską darė iš naujo. Liūdna buvo tai stebėti žinant, kad namams – vos keleri metai. Kita vertus, bendrovė bent jau pripažįsta ir taiso klaidas.
Nešildant buto, niūrų rudenį su marškinėliais namuose nepasivaikščiosi, bet ir vilnonių liemenių nereikia. Termometras kambaryje rodo 18 laipsnių šilumos. Pelėsių niekur nėra. Į svečius užsukę draugai, gyvenantys senuose blokiniuose daugiabučiuose, aikčioja, kaip šiuose namuose šilta. Tiesa, kituose naujos statybos namuose gyvenantys bičiuliai tuo metu mandagiai tyli.
Minėti bičiuliai jau žino, kad į svečius pas Fabijoniškių gyventojus geriausia važiuoti viešuoju transportu arba taksi. Atvažiavus savo automobiliu, jo nebus kur palikti.
Ką ten kalbėti apie svečius – čia netelpa ir pačių gyventojų automobiliai. Kur pažvelgsi, visur mašinos: jų pilni kiemai, skersgatviai ir net šaligatviai. Vairuotojai ignoruoja draudimą statyti automobilius ant žolės, pėsčiųjų tako, o kai kurie net įsigudrina juos statyti statmenai šaligatviui.
Kvartale mielai lankosi pareigūnai. Kiemuose stovinčių automobilių jie neliečia, blokuoja ratus tik paliktų gatvėse, pažymėtose draudimo ženklais. Pinigų surenka nemažai, bet padėtis nesikeičia.
Būtų galima dėl to kaltinti statybos bendrovę, žemę naudojusią itin taupiai ir prie keturiolikaaukščių įrengusią aikšteles, kuriose vietos pakanka vos kelių butų automobiliams. Tačiau bendrovė gyventojams siūlo civilizuotą išeitį: išsipirkti vietą užtvertose atvirose aikštelėse arba keliaaukščiuose garažuose. Mūsiškė vieta atviroje aikštelėje kainavo 14 tūkstančių litų, aikštelės priežiūra per mėnesį vienam vairuotojui atsieina maždaug 3 litus.
Ne visiems gyventojams toks pasiūlymas priimtinas. Išleidę šimtus tūkstančių butui, keliolikos tūkstančių litų automobilio stovėjimo vietai, žiūrėk, ir pagaili. Todėl kiemai kasdien virsta automobilių skruzdėlynu, o norint juose laviruoti prireikia profesionalo įgūdžių. Kadangi profesionalių vairuotojų čia nėra daug, nuolat kyla didesnių ar mažesnių dramų.
Pavyzdžiui, netyčia atsiradus laisvai vietai prie šaligatvio, galima pamatyti nekantriai trypiančią moteriškę, saugančią vietelę netrukus atvažiuosiančiam vyrui. Jeigu ten sumanytų įlįsti kitas vairuotojas, moteriškė, rodos, būtų pasiryžusi gultis po ratais.
Kelių pakraščius užtvindžiusios mašinos nepalieka vietos prasilenkti dviem automobiliams. Susitikus dviem priešpriešiais atvažiuojantiems vairuotojams, kuris nors turi nusileisti ir atsitraukti, kad praleistų kitą. Daugumai lietuvių tai reiškia likti kvailio vietoje. Todėl skersgatviuose kas vakarą galima pamatyti nosis surėmusius automobilius ir piktus žvilgsnius svaidančius vairuotojus, o už jų – išsirikiavusias mašinų virtines.
Teisiųjų čia nebūna. Nebūna teisiųjų ir tuomet, kai kas nors kieme savo automobiliu užstato kitą, o nepatenkintas užstatytasis puola mygti garso signalo. Ir tai daro, tarkime, septintą valandą ryto.
Viso to galėjo nebūti, jei statybos bendrovė, pardavinėdama butus, būtų privertusi drauge įsigyti ir automobilio stovėjimo vietą. Bet šaukštai jau po pietų.
Didžiulių senos statybos blokinių daugiabučių gyventojai dažnai džiūgauja, kad nors jų namai ne patys jaukiausi, užtat mokesčiai maži. Šiame kvartale tuo pasidžiaugti negalima. Bet pasitvirtina taisyklė: už vadinamąjį prestižą gyventi dangoraižyje reikia mokėti.
Mokestis už buto šildymą yra kiekvieno asmeninis reikalas: kas kiek nori, tiek ir šildosi. Bet mokesčių už teritorijos priežiūrą ir bendrąsias paslaugas nepasirinksi. Jie vienam butui kas mėnesį siekia maždaug 100 litų. Be informacijos apie įprastus darbus, kaip laiptinių valymas ar lauko apšvietimas, sąskaitoje galima aptikti ir egzotiškų įrašų. Tarkime – aukštuminis langų valymas. Pasirodo, taupydama lėšas, statybos bendrovė laiptinėse sumontavo nevarstomus langus, taigi kartais prireikia ir tokios paslaugos.
Pasitaiko ir kitokių staigmenų – mokestis už valstybinę vėliavą ir jos laikiklį namo gyventojams buvo išdalytas atsižvelgiant į buto plotą. Kadangi mūsiškis nemažas – apie 100 kvadratinių metrų, už vėliavą teko mokėti beveik 50 litų.
Greta blogybių yra ir privalumų – tik reikia mokėti juos įžvelgti. Pirmiausia Fabijoniškės – itin lietuviškas rajonas. Arčiau centro esančiose Šnipiškėse, Žirmūnuose ar Antakalnyje lietuvis neretai gali pasijusti esąs emigrantas. Tuo tarpu čia su kaimynais drąsiai galima šnekėtis gimtąja kalba.
Nors iš tolo kvartalas kelia šiurpą, jo viduje padaryta ir gražių sprendimų. Kalvos, ant kurių stovi pastatai, nenulygintos, namai pritaikyti prie jų. Sutvarkyti pėsčiųjų takai, pasodinta medžių, įrengtos vaikų žaidimo aikštelės.
Šios aikštelės čia būtinos. Kituose Lietuvos miestuose ir ypač kaimuose demografinė padėtis liūdna, o šiame sostinės kvartale galima įžvelgti demografinį sprogimą – beveik kiekviena moteris čia yra arba nėščia, arba su vaiku ant rankų. Matyt, toks įspūdis susidaro todėl, kad mažesnės būstų kainos čia priviliojo gausybę jaunų šeimų.
Populiari dainininkė Jurga Šeduikytė spalio viduryje viešėjo Afganistano Goro provincijoje, kur surengė koncertus čia tarnaujantiems kariams bei mergaičių mokyklos auklėtinėms. Kelionės metu įamžintų vaizdų netrukus bus galima pamatyti TV ekranuose – Jurga Afganistane nufilmavo naują vaizdo klipą. O kol kas „Ekstros“ skaitytojams siūlome 27 metų vilnietės atlikėjos įspūdžius apie šią kelionę, surašytus jos pačios plunksna.
„Jūs dulkių nematėt ar ką? Nesuprantu, ko ten važiuoti“, – sėdėdamas ant karinio lėktuvo vidury sukrautos atsarginių padangų krūvos, nusistebi įgulos borto technikas. Žmonės atrodo tikrai juokingai – vienų tik galva tarp dėžių kyšo, kiti meiliai susirėmę miega. Vienas kuris prasimerkęs iškart lekia pažiūrėti, kas darosi už iliuminatoriaus. Kaukazo kalnai ir pilkos padūmavusios Afganistano kalvų nugaros. Tarsi lėktuvas būtų žaislinis, o tu skraidintum jį virš vėjo pustomos smėlio pakrantės, kur ką tik kažkas gerokai pažaidė ir pristatė keistų skulptūrų. Iš galvos niekaip neišeina ryžtingas afganistaniečių vaikiuko veidas iš nuotraukos. Suaugęs aštuonerių ar devynerių metų vyras. Išsigandau, kad ten visi vaikai tokie: rimti ir daug matę. Ką tokiems galėčiau pasakyti? Nebent „salam“.
Neperšaunama liemenė sveria apie 20 kilogramų. Šalmai lenkia galvas žemyn, todėl visi juokingai klapsi jomis, tarsi neseniai atsivesti šunyčiai. Leidžiamės 2,5 kilometro aukštyje virš jūros lygio. Čachčarano karinės bazės leidimosi takas – kietai suplūkta žemė ir iš po ratų švilpiantys dulkių kamuoliai. Asfaltas čia netiktų.
Atsiminusi kelias kitas dienas, suprantu, kad išbandymų buvo daugiau, nei tikėjausi. Iki tol niekuomet nebuvau susidūrusi su kariškių gyvenimo būdu, jais pačiais. Galiu pasakyti tik tiek, kad tokios draugiškos ir geranoriškos atmosferos dar niekur nebuvau mačiusi. Gal lietuviai keičiasi palikę Lietuvą? O gal per savo lietuvišką santūrumą tiesiog toliau savęs nelabai matome?
Viduje džiūgavau kaip vaikas, matydama, kaip po truputį kariškiai mus priima į savo draugų ratą, pasakoja savo beveik pusės metų „viešnagės“ Čachčarane įspūdžius. Žinojau, kad kilus pavojui jų veidai pasikeistų, balsai taptų įsakmūs ir šalti. Dėl to tą akimirką stebint jų degančias įspūdžiais akis pasidarė dar ramiau.
Kitas išbandymas buvo muzika. Visuomet tikėjau, kad ji ir kūno kalba yra universalūs dalykai, tačiau niekuomet neteko tuo taip aiškiai įsitikinti. Viešnagei Čachčarano mergaičių mokykloje ruošėmės iš anksto – bazėje suskirstėme vaikams skirtus šiltus drabužėlius, pieštukus ir kitokias dovanas, apsivilkome vietos gyventojams kiek įmanoma suprantamesniais drabužiais. Tenykštės moterys slepia viską, kas gražu, – plaukus, kojas, rankas. Tuomet eina tokia plevėsuojanti apdaru paslaptis ir norom nenorom pagalvoji apie moteriško žavesio jėgą.
Griūtis. Šįmet sausio 25-ąją apie 9 valandą vakaro susmuko Vilniaus senamiestyje, Šiaulių gatvėje, esančio namo kampas. Prie šio namo bendrovė „Constructus“ buvo pradėjusi prabangių apartamentų statybą. Ekspertų nuomone, prie namo pamatų statybininkams iškasus griovį ir pasirausus po šuliniu, išsimovė vandentiekio vamzdis ir iš jo pasipylęs vanduo paplovė pamatus.
Vilniaus senamiestyje kyla „Mikalojaus žiedo“ sienos. Žinoma statybos bendrovė „Constructus“ tęsia darbus, būsimiems prestižinių apartamentų savininkams žadėdama rojų. Tačiau „žiedas“ vis dar tebėra perlaužtas: žiemą nugriuvus Šiaulių gatvės 8-ojo namo kampui, čia tebežioji skylė. Namo gyventojų likimuose – taip pat: būsto netekusiems ar didžiulių nuostolių patyrusiems žmonėms maždaug septynis mėnesius dalijusi pažadus atlyginti žalą, prie griuvusio namo „Mikalojaus žiedą“ statanti „Constructus“ galop nutraukė bet kokį dialogą. Netrukus ją pačią užgriuvo nemalonumai: spalio 8-ąją buvo areštuotos bendrovės sąskaitos, o prieš savaitę Vilniaus miesto apylinkės prokuratūra pareiškė įtarimų įmonei „Constructus“ bei „Mikalojaus žiedo“ statybų projekto vadovui.
„Mama, sveikinu su antruoju gimimu, – šįmet sausio pabaigoje koncertinės kelionės metu aktorę Kristiną Kazlauskaitę pasivijo sūnaus skambutis. – Ar girdėjai, kad Šiaulių gatvėje namas sugriuvo?“ – „O kuris?“ – sukluso aktorė: juk toje gatvėje būta ne vieno suskilinėjusio namo.
„Tavo, mama, – tąkart išgirdo K.Kazlauskaitė. – Su visu miegamuoju ir virtuve būtum nugarmėjusi žemyn“.
K.Kazlauskaitė iš Šiaulių gatvės 8-ojo namo išsikraustė prieš gerą dešimtmetį. Antrajame aukšte, kur ji gyveno, bei pirmajame aukšte, kur tais laikais būta skalbinių priėmimo punkto, pastaruoju metu veikė Rytų gydomosios medicinos centras „Shanti“. Trečiajame aukšte, virš buvusio aktorės buto, gyveno gausi Lauros Balčiūnaitės-Taraškienės šeima.
Žvarbų šių metų sausio 25-osios vakarą buvęs K.Kazlauskaitės butas, kaip ir kiti du, pavirto šimtamečių plytų krūva. XIX a. pabaigoje statyto architektūros paveldo – UNESCO saugomo triaukščio namo kampas nugriuvo.
„Buvo bene pusė devintos vakaro, kai, rakindama duris į laiptinę, išgirdau keistą, neatpažįstamą garsą. Šiaulių gatve klegėdamas nuėjo jaunuolių būrelis. Pamaniau, kad tai jie kažkokį metalo vamzdį nusitempė, bet šaižus šniokštimas nesiliovė. Kol rakinau duris, pažiūrėti, kas vyksta gatvėje, iš „Shanti“ taip pat išėjo jame dirbantis masažuotojas“, – sausio 25-osios prisiminimai ne tik Aušrai Pakėnienei, bet ir visiems kitiems šio namo gyventojams bei UAB Ajurvedos centrui priklausančiame „Shanti“ dirbusiems žmonėms tebekelia šiurpulį.
Tą vakarą pakilusi į trečiajame aukšte esantį savo butą, Aušra dar labiau sunerimo: namas skleidė keistus garsus. Dirstelėjusi pro langą, Aušra pamatė, kaip čia pat, po langais statybininkų iškastame griovyje, kliokia vanduo.
Netrukus į Pakėnų duris pabeldė laiptinės kaimynas – „Shanti“ savininkas Darius Kauneckas. Jis tikėjosi namuose rasti statybose nusimanantį Aušros vyrą Arūną: reikėjo ko nors griebtis, gal net perspėti žmones, nes „Shanti“ patalpose ėmė skilinėti sienos.
Erdviame namo koridoriuje per visus tris aukštus ėmė būriuotis ir daugiau persigandusių žmonių. Į koridorių vienmarškinė išbėgo ir Pakėnų kaimynė Laura: kūdikio besilaukianti moteris jau buvo bemigdanti pusantrų metų dukrelę, kai ją išgąsdino šaižūs, nuo sienų plyštančių tapetų garsą primenantys garsai, o po to nuo lubų ir sienų ėmė kristi tinkas.
Jos seneliai, kurių kambarys buvo pats kampinis, laimė, tą vakarą dar nemiegojo: susėdę salone, jie buvo įsijautę į krepšinio rungtynes.
Namas vis garsiau ėmė dejuoti ir girgždėti. Žmonės suvokė, kad kažkas nutiko, bet kas? Laimė, vienus negera nuojauta, kitus – budresni kaimynai paskubino išbėgti lauk.
Pati užsimetusi paltą bei šilčiau apvilkusi dukrelę, Laura suskubo į koridorių išvesti išgąsčio apimtus savo senelius. A.Pakėnienė, čiupusi dokumentų aplanką bei su dukterimi sugriebusios šiltesnių drabužių, taip pat spruko į lauką.
Apie devintą valandą vakaro „Shanti“ dar būta klientės: skambant rytietiškai muzikai, ten tebevyko masažo seansas. Paskutinėmis akimirkomis į patalpą įpuolusi centro direktorė Eglė Kauneckienė klientei net neleido apsirengti: užmetė antklodę, čiupo jos drabužius ir išvedė į lauką. Po akimirkos namo kampas susmuko.
Tą vakarą sostinėje spigino 15 laipsnių šaltis. Kur galėjo eiti persigandę žmonės? „Iškvietėme policiją, bet kol ekipažas atvažiavo, atrodė, praėjo marios laiko. Pamenu, rašau prašymą policijai, kad būtų iškelta baudžiamoji byla ir būtume pripažinti nukentėjusiais, o rankos virpa, rašiklio nenulaikau: ir šaltis, ir apėmusi baimė, kas dabar bus, įvarė nesuvaldomą drebulį“, – sakė A.Pakėnienė.
Sausio 25-osios, ketvirtadienio, naktį į įvykio vietą pirmiausia atvyko žurnalistai, po jų – gelbėjimo tarnybos, greitosios pagalbos medikai, policija, „Constructus“ atstovai. Pastarieji tą naktį buvo vieni pirmųjų nelaimės ištiktiems žmonėms ištiesusių pagalbos ranką: nukentėjusiuosius jie apnakvindino viešbučiuose.
Sausio 27-ąją gelbėtojai namo gyventojų prašymu iš apgriuvusių patalpų dar išnešė būtiniausius daiktus: „Shanti“ savininkams pavyko atgauti kompiuterius. O sekmadienį buvo nugriautos likusios atskilusio namo kampo konstrukcijos.
Patirto košmaro nepamiršusios L.Balčiūnaitės-Taraškienės vyresniajai dukteriai Miglei neseniai sukako dveji metai. 29 metų moteris ant rankų sūpuoja ir prieš du mėnesius gimusią Ugnę: tai, kas nutiko sausio 25-ąją, ir visus po avarijos kilusius sunkumus Laura išgyveno būdama nėščia.
Tam neprieštarautų nė pats Goro provincijos gubernatorius, su svita atėjęs pasižiūrėti, ką mes čia sugalvojome. Vietoj pasiūlytos plastikinės baltos kėdės pasirinkęs juodą su ratukais, jis iškilmingai lingavo į taktą. Tačiau smagiausia buvo ne tai – smagiausia buvo tada, kai mergytės susiriesdamos ėmė kikenti iš asiliuko dainelės – tiksliau, iš judesių, kuriuos kai kurios jų ryžosi atkartoti drauge su manimi. Kiek žinau, dainelė tiek jas pralinksmino, kad grįžusios namo jos ir toliau „karpė ausytėmis“, „trypė kanopomis“, „staugė kaip blogi vilkai“ ir juos gąsdino pliaukšėdamos delniukais.
Lankydamasis Lietuvos aklųjų ir silpnaregių ugdymo centre, neturėjau tikslo aprašyti J. Daunaravičiaus mobilumo pamokas. Prisiminiau jas artėjant Baltosios lazdelės dienai ir lyg kokią kino juostą "peržiūrinėdamas" savo paties patirtį. Tiek man, tiek daugeliui mano kartos neregių baltoji lazdelė buvo beveik tas pat, kas nelabajam kryžius. Na, gal taip sakydamas ši\ek tiek perdedu, gal esu pernelyg kategoriškas. Šiaip ar taip, lazdelės daugelis iš mūsų, ypač jaunystėje, ypač studijų metais, į rankas nebūtume paėmę už jokius pinigus: jaunas, sveikas, turi rankas ir kojas ir su lazda - lyg koks elgeta... Ką panelės pagalvos, ypač jeigu tarp jų dar yra toji, kuriai nesi abejingas..! Lazda visais laikais asocijavosi su elgetyste, bejėgiškumu, neįgalumu, pažeminimu, dabar pasakytume, su žmogaus socialine atskirtimi, galbūt todėl mes jos taip vengėme. Vengėme intuityviai, dažnai negalėdami patys sau atsakyti kodėl, racionaliai ir logiškai paaiškinti, bet vengėme.
Lazda buvo akivaizdus, visiems matomas mūsų negalios įrodymas, mūsų prisipažinimas, kad esame "kitokie", prastesni. O kas jaunystėje nori prisipažinti, kad yra neįgalus ar "kitoks"?.. Todėl pratinimasis vaikščioti su baltąja lazdele nuo mažų dienų nėra tik mobilumo įgūdžių lavinimas. Kartu tai yra ir savo negalios priėmimas bei racionalus jos įsisąmoninimas. Įsisąmoninimas nejaučiant dėl turimos negalios gėdos, pažeminimo ir kitų labai panašių jausmų ar emocijų. Žinoma, tūlas skaitytojas pasakys, kad smarkiai perdedu, kad ir mūsų laikais buvo neregių, vaikščiojusių su lazdelėmis ir nejutusių dėl to nei gėdos, nei pažeminimo, bet kiek jų buvo? Ir kiek reikėjo pastangų lazdelę pirmą kartą į rankas paimti? Ne kartą iš žmonių, ypač apakusių vyresniame amžiuje, teko girdėti žodžius: "Negaliu peržengti psichologinio barjero". Vadinasi, toks barjeras egzistavo, o gal ir tebeegzistuoja. Vis dėlto daugelis jaunų neregių laisvai jaučiasi su baltosiomis lazdelėmis rankose ir psichologinio barjero jiems nereikia įveikti. Žinoma, yra ir tokių, kurie su lazdelėmis nevaikšto, bet ar visada dėl to yra kalti tik jie vieni? Ar neįdavus jiems į rankas lazdelės penktoje ar šeštoje klasėje, neišėjus pasivaikščioti į miestą su patyrusiu mobilumo specialistu nebuvo praleista galimybė? Be abejo, kaip sakė toksai Vladimiras Iljičius, mokytis niekada ne vėlu. Tačiau esama dalykų, kurių neišmokus vaikystėje ar paauglystėje, vėliau išmokti tampa labai sunku. Priimti savo negalią kaip duotybę, o ne kaip stigmą - vienas iš sunkiausių mokslų, ypač kai jo abėcėlės pradedama mokytis jau uždarius mokyklos duris.
Keičiasi laikai, keičiasi papročiai. Į rankas lazdeles ima ne tik jauni, bet ir subrendę ar net pagyvenę žmonės. Neteko girdėti, kad dėl to juos kas nors stigmatizuotų ar diskriminuotų, kad pati lazdelė jiems sudarytų papildomų sunkumų ar sukeltų neigiamų emocijų. Žinoma, imti lazdelę ar neimti, sprendžia tik pats neregys, čia negali būti nei prievartos, nei visuotinio "lazdelių vajaus" - seniau su jomis nevaikščiojome, o dabar visi vaikščiosime!.. Šiais pasvarstymais ir pastebėjimais tenorėjau pasakyti, kad paimti lazdelę į rankas ir pradėti su ja vaikščioti dažnai būna nežmoniškai sunku. Ir dar: kiekvienais metais minime Baltosios lazdelės dieną, baltoji lazdelė jau yra tapusi mūsų simboliu, bet mes patys apie ją vis dar kalbame labai mažai ir labai nenoriai.
Šių metų rugsėjo 19-21 dienomis Švedijoje, Upsaloje, vyko tarptautinis susitikimas regėjimo negalią turinčių žmonių įdarbinimo ir darbinio užimtumo klausimais. Upsala yra senas universitetinis miestas. Jis antras pagal dydį po Stokholmo - pastarajame gyvena 1,2 mln. gyventojų, o Upsaloje - tik 200 tūkst.
Susitikime dalyvavo atstovai iš 15 šalių: Albanijos, Austrijos, Azerbaidžano, Suomijos, Vokietijos, Didžiosios Britanijos, Airijos, Izraelio, Norvegijos, Švedijos ir kitų. Lietuvai susitikime atstovavo keturios Lietuvos aklųjų ir silpnaregių sąjungos darbuotojos. Susitikimą organizavo Upsalos darbo biržos regėjimo neįgaliųjų įdarbinimo padalinys.
Tris dienas pranešėjai iš įvairių šalių pristatinėjo regėjimo neįgaliųjų įdarbinimo ir darbinio užimtumo situacijas savo šalyse. Situacijos, kaip ir šalys, labai skirtingos. Jas vienija gal tik tai, kad nė vienoje šalyje regėjimo neįgaliųjų užimtumas nėra ne tik kad šimtaprocentinis, bet retai kada tesiekia pusę visų galinčiųjų dirbti skaičiaus. Švedijoje valstybės išmokas gauna tik nedirbantys regėjimo neįgalieji - įsidarbinus išmokų mokėjimas sustabdomas. Švedus labai stebino lietuvių patirtis, kad regėjimo negalią turintis žmogus turi kelis ar keliolika pajamų šaltinių. Jie negalios pensiją gauna tik tuo atveju, jei įrodo, kad tikrai negali ir nepajėgia dirbti. Švedijos aklųjų sąjungos nariai moka kur kas didesnį narystės sąjungoje mokestį, kurio dalis yra naudojama sąjungos valdančioms struktūroms išlaikyti.
Švedijoje regėjimo neįgaliųjų įdarbinimu rūpinasi darbo birža. Ir rūpinasi iš tikrųjų. Nors mums, lietuviams, skaičiuojantiems kiekvieną iš valstybės gaunamą litą, ši\ek tiek paradoksalu girdėti, bet švedai paruošia daugiau įdarbinimo specialistų, nei per metus įdarbinama neregių. Upsaloje, kuri turi 200 tūkst. gyventojų, per metus įdarbinami 7-8 regėjimo neįgalieji (tai sudaro apie 40 proc. galinčių dirbti). Įdarbintą neįgalųjį darbo specialistas prižiūri dar metus, lankydamasis jo darbo vietoje bent vieną du kartus per savaitę. Švedijoje veikia apie 300 darbo biržos padalinių, devyniuose jų yra specialūs skyriai, skirti žmonėms su regos negalia įdarbinti. Šiuose skyriuose dirba regos specialistai, įdarbinimo specialistai, socialiniai darbuotojai, psichologai. Pranešimą skaičiusi psichologė teigė, kad viena iš svarbiausių neregių, norinčių įsidarbinti, problemų - tai savarankiškumo stoka ir sunkumai pripažįstant savo negalią. Kai tik žmogus susigyvena su savo negalia, nustoja apsimetinėti, slėpti ją, atsiranda kur kas daugiau energijos kitokiai veiklai, taip pat ir darbui. O ir darbdaviai kur kas mieliau linkę priimti žmogų, kuris, nors ir turi negalią, bet sugeba dirbti, nei keistai ir įtartinai besielgiantį, kompleksuotą "regintįjį". Paprastai būtent tokį įspūdį žmonėms sukelia silpnaregiai, bandantys nuo kitų slėpti silpną matymą.
Sužavėjo švedų lankstumas - pavyzdžiui, šiuo metu jie moko du žmones, kurie, pabaigę studijas, taps regos specialistais. Tik du! Lietuvoje būtų sunku net įsivaizduoti tokią situaciją. O Švedijoje problema sprendžiama ir paprastai, ir kūrybiškai. Abiems studentams pusė laiko skiriama mokslams, pusė - praktikai įvairiose aklųjų ir aklaisiais besirūpinančiose organizacijose. Kas 4-6 savaites jie 2-3 dienoms atvyksta į Stokholmo institutą ir dalyvauja paskaitose bei diskusijose.
Atskiri specialistai rūpinasi tokios sudėtingos grupės, kaip kurtieji neregiai, įdarbinimu. Ši grupė, anot pranešėjos Kristinos Magnuson, yra paslėpta tiek socialiniu, tiek statistiniu požiūriu. Socialiniu - dėl to, kad šiems žmonėms ypač sunku bendrauti ir palaikyti kontaktus. Statistiniu - nes jie papuola į neregių statistiką ir į kurčiųjų statistiką, tačiau nėra registruojami kaip atskira kurčiųjų neregių grupė. Taigi jų skaičius nėra ir, matyt, negali būti aiškus. Tačiau darbų, tinkamų šiems žmonėms, pasirinkimas gana didelis: telemarketingas, rinkos tyrimai, socialinis darbas su kurčiaisiais ar neregiais, kurčiųjų vaikų pedagogai, konstruktoriai, administratoriai. Tačiau, nors specialistai ir stengiasi, dirba tik labai nedaug kurčiųjų neregių.
Sužavėjo dar viena švedų patirtis - tai verslo studijos regėjimo negalią turintiems žmonėms. Kažką panašaus Vilniuje organizuoja "Neįgaliųjų verslo ir informacijos centras", tačiau jie tai daro vienos dienos seminarų principu. O neregiams reikia kur kas daugiau laiko ir kur kas daugiau žinių, kad jie pradėtų savo verslą. Švedijos "Reflexa" centras pirmiausia orientuojasi į darbo neturinčius regėjimo neįgaliuosius arba į tuos, kurių netenkina jų darbas. Parengiamieji kursai trunka 4 savaites - per jas dalyviai patiria, kokio pobūdžio yra mokymas ir ar jis jiems tinka. Jei ne - po mėnesio jie gali netęsti studijų. Pagrindinės studijos trunka 16-18 savaičių. Per jas regėjimo neįgalieji pirmiausia supažindinami su jiems reikalingomis techninės pagalbos priemonėmis, kompiuterine baze. Vėliau prasideda pagrindinės studijos: mokoma vadybos, rinkos analizės, biudžeto sudarymo, valdymo ir administravimo, buhalterijos ir audito, išaiškinama įmonės pavadinimo, reklamos svarba, supažindinama su mokesčių sistema, įstatymine verslo baze. Kursų metu studentams organizuojamas apgyvendinimas, jie gali naudotis palydovo paslaugomis. Pasibaigus studijoms, neregiai ne tik aiškiai žino ir įsisąmonina savo galimybes kurti ir valdyti verslą, bet ir turi aiškų verslo planą, sukurtą bendradarbiaujant su specialistais. Deja, neišsiaiškinome, kas šią veiklą finansuoja.
Teko lankytis ir rajoninėje Upsalos regėjimo neįgaliųjų organizacijoje. Nustebino visai kitoks nei mūsų rajonų organizacijų darbo principas: jie neteikia socialinių paslaugų, neorganizuoja kultūrinės veiklos. Vienintelis dalykas, kuo jie užsiima, - tai regėjimo neįgaliųjų teisių atstovavimas įvairiose institucijose. Ir tas galioja visai Švedijos aklųjų organizacijai, pradedant rajonais ir baigiant centrine organizacija. Skiriasi tik regėjimo neįgaliųjų teisių gynimo bei atstovavimo mastas ir apimtis. Tiesa, jie organizuoja tam tikrą užimtumo veiklą - labdaros organizacija "Neregių draugai" jiems padovanojo butą, kuriame Upsalos regėjimo neįgalieji susitinka paminėti švenčių ar praleisti laisvalaikio. Mėgstamas užsiėmimas - verpimas. Bute yra trejos verpimo staklės. Buto raktas neturi pastovaus šeimininko ir atsiduria tai vieno, tai kito aktyvesnio rajono organizacijos nario rankose. Beje, rajonų pirmininkai Upsaloje taip pat renkami. Organizacijos nariai į rinkimus nesiveržia - juose dalyvauja nuo 20 iki 30 proc. visų miesto regėjimo neįgaliųjų.
Sunku būtų teigti, kad ten, pas juos, geriau. Pas mus irgi nėra blogai. Ir ypač tą supranti tada, kai švedas, išgirdęs, kad pas mus neregys ir dirba, ir dar pensiją gauna, nustebęs kilsteli antakius. Gal panaši tvarka įsivyraus ir pas mus. Tada mokysimės džiaugtis kitokiais dalykais.
2004 metų rudenį Vilniuje, viename iš sostinės troleibusų, pirmą kartą Lietuvoje buvo pristatyta nauja informavimo sistema, skirta konkrečiai keleivių grupei - akliesiems ir silpnaregiams. Sužadinta žmogaus rankoje laikomo pultelio sistema per troleibuso išorėje esantį garsiakalbį informavo neregį apie transporto priemonės numerį bei maršrutą. Tai buvo išties netikėta, originalu ir reikalinga, todėl daugelis vilniečių vienas kitam lyg tarp kitko prasitardavo: "Jeigu taip visuose troleibusuose ir autobusuose..." Todėl galima suprasti jų džiaugsmą, kai 2004 m. pabaigoje sužinojo, kad naujosios informavimo sistemos pademonstravimas nebuvo vien parodomoji akcija, kad tokios sistemos iki 2007 m. pradžios turės būti sumontuotos visuose sostinės troleibusuose ir autobusuose. Tai buvo bendras Vilniaus miesto savivaldybės ir tuometinės LASS Vilniaus ir Alytaus apskričių tarybos projektas. Liūto dalį - beveik du šimtus tūkstančių litų - projektui įgyvendinti skyrė miesto savivaldybė. 2004 m. pabaigoje prasidėjo sistemų montavimo darbai. Iš pradžių jas ketinta įrengti sostinės troleibusuose, o vėliau - ir autobusuose. Kaip dažnai panašiais atvejais atsitinka, grafiko nebuvo tiksliai laikomasi, darbai vėlavo, tačiau "kalbančių" troleibusų sostinėje daugėjo. Netrukus išryškėjo kai kurie nesklandumai: tada, kai eismas labai intensyvus (gatvėje didelis triukšmas), neregys skelbiamos informacijos neišgirsta arba, jeigu ir išgirsta, negali jos teisingai suprasti. Supratimo procesą apsunkina tai, kad pati informacija apie maršrutą ir troleibuso numerį skelbiama sintetiniu balsu. Kartais kortas "sumaišydavo" ar iki šiol "sumaišo" patys vairuotojai: pakeitę maršrutą, jie neperjungdavo informavimo sistemos. Taigi troleibusas skuosdavo vienu maršrutu, o informavimo sistema pranešdavo visiškai kitą. Nors buvo ir tebebūna nesusipratimų, naujoji informavimo sistema - akivaizdus palengvinimas savarankiškai vaikštantiems akliesiems ir silpnaregiams. Naujosios informavimo sistemos iki 2006 m. pabaigos turėjo būti sumontuotos ne tik visuose sostinės troleibusuose, bet ir autobusuose. Deja, situacija čia daug kartų liūdnesnė - informavimo sistemos net nepradėtos montuoti. Paprašyti pakomentuoti susidariusią padėtį, UAB "Vilniaus autobusai" vadovai sakė, jog jie pritarią ir palaiką siūlymą, kad regėjimo negalią turintiems žmonėms reikią padėti, tačiau būdas, kuriuo norėta tai padaryti, pasirinktas netinkamas. "Viena iš priežasčių, kodėl neįrengėme savo autobusuose analogiškų informavimo sistemų, - sakė "Vilniaus autobusų" direktorius technikai Juozas Grabys, - yra tai, kad, norint pastatyti išorinį garsiakalbį, autobuso korpuse reikia pjauti papildomas angas. Daugelis mūsų autobusų nauji,neseniai įsigyti, jiems galioja garantijos sąlygos bei reikalavimai. Garantiniuose autobusuose negalime savavališkai, nesuderinę su gamintojais, pjaustyti korpuso, daryti papildomų angų. Buvo ir kitų priežasčių, kodėl autobusuose tokią sistemą įdiegti sunkiau nei troleibusuose, pavyzdžiui, seni magnetofonai, kuriais iki šiol naudojasi vairuotojai informuodami salone esančius keleivius."
Kaip sakė J. Grabys, išorinių garsiakalbių problemą buvo galima išspręsti labai paprastai: "Vilniaus autobusų" akcininkas - miesto savivaldybė. Be savivaldybės žinios ir palaiminimo, įmonė naujų transporto priemonių įsigyti negali. Tereikėję į pirkimo sąlygas įrašyti reikalavimą, kad naujai įsigyjami autobusai privalo turėti išorinį garsiakalbį, t.y. būti pritaikyti žmonėms su regėjimo negalia, ir problemos nebūtų buvę. Gamintojai išorinius garsiakalbius būtų sumontavę už tą pačią kainą. Buvo ir daugiau priežasčių, kodėl projektas iš karto pradėjęs strigti. Anot "Vilniaus autobusų" direktoriaus Gintaro Nakučio, prieš prasidedant projektui, niekas jų nuomonės ar patarimo neklausęs, apie projektą jie sužinoję tik tada, kai reikėję pradėti darbus.
Kaip ten bebuvę, tai jau praeitis. O kokia bus ateitis? "Vilniaus autobusų" vadovai naujas viltis ir naujas galimybes sieja su elektroninio bilieto įvedimu. Pats bilietas problemos dar neišspręs, tačiau autobusuose montuojama nauja technika, nauji kompiuteriai. Anot J. Grabio, "Vilniaus autobusai" patys atkreipę dėmesį, kad būtų sumontuoti išoriniai garsiakalbiai, - ateityje juos bus galima prijungti prie išorinio informavimo sistemos. Kadangi elektroninis bilietas iškart diegiamas trijuose didžiausiuose Lietuvos miestuose - Vilniuje, Kaune ir Klaipėdoje, tai ir keleivių informavimo sąlygos visuose trijuose miestuose bus tokios pačios arba labai panašios. Rugsėjo 18 d. iškart du laikraščiai - "Vakarų ekspresas" ir "Klaipėda" - išspausdino straipsnius, jog, įdiegiant elektroninį bilietą, Klaipėdos viešasis transportas tuo pat metu bus pritaikomas ir žmonėms, turintiems regėjimo negalią. Abiejuose straipsniuose rašoma, kad keliolikoje miesto stotelių bus įrengtos didelės švieslentės, kuriose silpnaregiai galės matyti ne tik transporto priemonės numerį, atvykimo laiką, bet ir kitą informaciją. Pavyzdžiui, po kiek minučių autobusas bus tam tikroje stotelėje. Visuose autobusuose aklųjų patogumui elektroninių bilietų komposteriai bus įrengti tose pačiose vietose, pasižymėjus bilietą, jie supypsės. Šiuose straipsniuose nieko nekalbama apie tai, kad nematantis žmogus transporto priemonės numerį galėtų sužinoti dar būdamas stotelėje ir į ją neįlipęs. Tačiau tai, kad prabilta, jog tarp kitų keleivių grupių, viešąjį transportą reikia pritaikyti ir žmonėms su regėjimo negalia, jau yra neblogai. Klaipėdos viešasis transportas akliesiems ir silpnaregiams turi būti pradedamas pritaikyti jau nuo šių metų spalio mėnesio.
Iš patirties žinome, kad ne viskas, apie ką spauda rašo, išsipildo arba, jeigu ir išsipildo, tai nebūtinai lygiai taip, kaip apie tai buvo rašoma. Netrukus patys pamatysime, ar tai, apie ką rašė rugsėjo 18-osios "Vakarų ekspresas" ir "Klaipėda", virs realybe. Viena vis dėlto reikia pripažinti: šansą turime. Tiek Klaipėdoje, tiek Vilniuje žmonės, nuo kurių priklauso šių miestų viešojo transporto ateitis, nuo mūsų poreikių ir problemų nebėga, neatsitveria išankstinio skepticizmo ar abejonių siena. Be abejo, daug kas priklauso nuo skiriamų tam tikriems projektams ar darbams lėšų, nuo įvairių žinybų gebėjimo kalbėtis ir susikalbėti, tačiau ne paskutinėje vietoje esame ir mes patys: mūsų suinteresuotumas, noras palaikyti gyvą dialogą, nuolatinis aklųjų ir silpnaregių galimybių ir poreikių aiškinimas. Vilniuje, Kaune ir Klaipėdoje elektroninis bilietas įdiegiamas pirmiausiai. Jeigu jis pasiteisins, galima neabejoti - prie šios sistemos bus pereita ir kitur..Kartu su elektroniniu bilietu šiuose miestuose žadama įdiegti papildomas, regėjimo negalią turintiems žmonėms skirtas informavimo sistemas. Jeigu ir jos pasiteisins, galime tikėtis, kad autobusai "kalbės" visoje Lietuvoje.
Vakarais, žmonėms susirinkus į baraką, prasidėdavo Gaikos pramogos. Savo malonumui jis kaskart surengdavo ciniko pramogas su sadizmo elementais. Pirmą vakarą pamatęs, pakraupau, o vėliau išeidavau iš barako. Turiu pripažinti, jog po mano padarytos jam paslaugos jis visiems leido suprasti, kad niekas niekada neturi teisės manęs skriausti. Vadindavo ne kitaip, tik kalviu. Prie mano davinio niekas nagų nekišo, nors iš kitų cukrus ir dalis duonos būdavo atimama, - jam buvo nė motais, kad kažkas lieka be duonos normos. Visi sotūs žmonės nori smagiai praleisti vakarą. Taip ir Gaika: prisikimšęs skrandį, vaikšto po baraką ir ieško aukos. Kokiu principu rinkdavosi patyčių auką, nežinau, tik priėjęs prie kokio nors po alinančios darbo dienos pavargusio kalinio klausia: "Ar tu myli mane?" Ką vargšas, žinantis jo pokštus, gali atsakyti, atsako: "Myliu". Jis vėl klausia: "Kaip tu gali mane mylėti, jeigu aš iš tavęs atimu cukrų, suvalgau tavo gautą siuntinį? Meluoji, tu negali manęs mylėti, padlaižiauji man ir meluoji. Vyrukai, čiupkit jį ir patikrinkit, kaip jis iš tikrųjų myli." Žmogelis atvedamas prie Gaikos gulto, jis pats atsisėda ir liepia patikrinti. Dvi šestiorkos užlipa ant antro gultų aukšto, likęs apačioje užneria tikrinamajam ant kaklo šaliką su kilpa, galus paduoda stovintiems viršuje, šie žmogelį pakelia nuo grindų ir laiko. Gaika mėgaujasi, tik pamatęs, kad tikrinamasis pradeda su dievais šnekėti, liepia paleisti. Vargšas kaip maišas susmunka ant grindų. Vos jam atsigavus, Gaika vėl klausia: "Ar myli mane?" Savaime aišku, koks kitoks galėtų būti atsakymas, kaip: "Myliu". Procedūra kartojasi kelis kartus, kol žmogus nustoja atsakinėti į jo klausimus. Tada, išnešę leisgyvį į barako vidurį, palikdavo gulėti. Kiek atsigavęs, nušliauždavo prie savo gulto, o Gaika triumfuodavo ir visam barakui aiškindavo, kad šis žmogus tikrai neišduos, - jis jau patikrintas. Kitą vakarą kenčia kita auka. Šiurpas imdavo!
Vidurnaktį, o gal ir paryčiais (pavargęs ir įmigęs nesusiorientuodavau), pažadina baisus Gaikos klyksmas: "Barake šalta, visi lauk malkų atnešti, kas neatneš - į baraką neįeis." Paėmęs lazdą, tranko miegančius ir veja iš barako, nesvarbu, ar tu basas, be kepurės, ar pusplikis. Lauk - be kalbų! Pats atsistoja tarpduryje ir laukia sugrįžtant. Atnešei kokį šakalį - įeisi, atėjai be nieko - lazda per šonus, eik - ieškok. Kur tu, žmogau, rasi. Visa zona penkiom eilėm pereita, ne tik malkos, visos skiedros surinktos. O lauke tikrų tikriausias Sibiro šaltis spaudžia. Nors Gaikos buvau užtariamas, bet apsidžiaugiau, kai zonos aptarnavimo barake atsirado vietos, ir galėjau persikraustyti. Čia buvo visai kitokia atmosfera, tuo labiau po to, ką teko išgyventi ir matyti, nors pats nekentėjau.
Praėjo metai šiame lageryje. Daug kas pradėjo gauti siuntinius. Laimė, jei sugebėdavo atsiimti siuntinį Gaikos reksų nepastebėtas, - tada dar pasinaudodavo. Šiaip vienintelė siuntinio gavėjo teisė buvo nueiti į štabą jo pasiimti. Vos tik išėjusį, Gaikos palyda nuveda pas jį. Ten siuntinys patikrinamas ir dažniausiai grąžinami vien juodos duonos džiūvėsiai. Gavėjas net nesužinodavo, kas siuntinyje buvo, bet laiške nuoširdžiai dėkodavo už labai gerą ir pilną skanumynų siuntinį, suteiktą paramą.
Kaliniai, negaudami pakankamai maisto, nekalbant jau apie jo kaloringumą, dirbdami sunkų fizinį darbą, terorizuojami Gaikos (į tai vietinė valdžia nekreipė jokio dėmesio), gyvendami net blogesnėmis negu šuniškomis sąlygomis, pamažu silpo. Tarp tokių buvau ir aš. Prisiminiau Altajaus kraštą, bet Rešiotai pranoko ir Altajaus badą. Buvo labai keista savijauta. Tampi viskam abejingas, kaip dabar sako: "Viskas vienodai rodo". Viską, kas aplink vyksta, matai tartum rūke, tartum gyventum ne savo gyvenimą, o šalia jo. Lyg tavęs visiškai neliečia, kad tik apsieitų be tavęs! Esi bejausmis. Vienintelė mintis nuolat persekioja: kur gauti kepaliuką duonos, tik duonos. Suvalgytum, ir gyvenimas kitoks pasirodytų. Su šiomis mintimis guldavau ir keldavau. Bet vis tiek dar netikėjau, kad jau viena koja stoviu duobėje, kad dabar jau galas. Turbūt dar nevisiškai buvau nusilpęs, nes išvesdavo į darbą. Net neįsivaizdavau, kad esu distrofikas. Veidrodžio niekas neturėjo, draugus ir bendradarbius matydavau kasdien, todėl staigių pakitimų nepastebėdavau, visi buvo tokie pat pajuodę. Dauguma slankiojo kaip šešėliai, bet į darbą privalėjo eiti visi.
Antrai žiemai įpusėjus, zonoje atsirado komisija, kuri kvietėsi kiekvieną kalinį. Atėjo ir mano eilė. Tikrino, pasiėmę asmens bylą, klausinėjo, reikėjo išsirengti. Pasakius pavardę, tikrinantis daktaras prabilo į mane lietuviškai. Labai nustebau, kaip čia atsirado lietuvis. Jis mane apžiūrėjo, iš visų pusių pačiupinėjęs mano sėdmenis, tepasakė, jog ten telikę oda ir kaulai. "Nenusimink, padėsiu tau iš čia ištrūkti". Pasiteiravo, kiek dar yra lietuvių, pasakiau visus pavardėmis, jis užsirašė. Rengiantis jis pasakė, kad važiuosiu į UP. Nesupratau, ką tai reiškia, pagalvojau, gal kažkas užkoduota, kad nesuprastų kaliniai.
Po kelių dienų rytą neišvarė į darbą, paliko zonoje, liepė susiruošti su daiktais etapui ir ateiti į kontrolinį punktą. Susirinko didoka grupė. Perskaičiavo, perčiupinėjo, vėl perskaičiavo, "maldelė"- ir pirmyn! Ėjome tuo pačiu keliu, kuriuo prieš gerus metus atėjom. Kelias pravažinėtas, prieš tai buldozeriu nuvalytas. Aplinkui didžiausios pusnys, tarsi eitum didžiuliu loviu. Priekyje du sargybiniai, lydėjo irgi du, vienas netgi su šunimi. Kur tu bėgsi? Išvis darbo zonoje nebuvo jokių tvorų. Iš ryto sargybos viršininkas su slidėmis apvažiuoja darbo zoną, ir viskas, pabandyk peržengti - didžiausias skandalas. Bet niekas, kiek buvau, nebandė.
Atėjome iki jau matyto kaimo, šalia jo - vėl lagerio zona. Prie vartų teko ilgokai palaukti ir pašalti. Po eilinio ceremonialo buvome suleisti į zoną, sukišti į vieną baraką. Jame stovėjo dviejų eilių narai, spintelės maistui ir kitiems smulkiems daiktams. Ideali švara, narai užtiesti baltomis paklodėmis su antklodėmis, vatos prikimštomis pagalvėmis. Į baraką patekome po pirties, kurios nemačiau visus metus. Muilas nenormuojamas, maudymosi laikas neribojamas, karšto vandens - imk, kiek nori. Atsimaudžiau už visus metus. Gavau naujus baltinius, kiti drabužiai buvo gerai iškaitinti, net girgždėjo. Negi taip būna? Negalėjau atsistebėti barako švara ir tvarka. Rojus! Kaip įprasta, atvykus etapui, esantys zonoje išeina pasitikti. Taip buvo ir dabar. Kiekvienam įdomu, kas atvyko, gal kokį pažįstamą sutiks. Eidamas iš pirties, išgirdau: "Nuėjo į pirtį juodi ir pareina nenusiprausę, juodi ir grįžta. Tikriausiai šitie gyvi lavonai ilgai dirbo šachtose". Nereikėjo nė šachtų, kad taip pajuostume.
Mums pasakė, kad esame atvežti sveikatos pataisyti ir pailsėti. Taip vadinamas UP - usilennoje pitanije (gausesnis maitinimas). Gausime pagerintą maistą, į darbą kol kas neisime, o kai sustiprėsime, bus sprendžiamas mūsų likimas.
Italija - daugelio svajonių šalis. Kas nenorės išvysti senovinės architektūros šedevrus, prabanga spindinčius Dožų rūmus Venecijoje ar stebuklų lauką Pizoje?
Tačiau ne vienas silpnaregis susimąsto: ar verta, kai matymo laukas - keli metrai? Ilgai derėjausi su savimi ir aš, bet noras pakeisti aplinką, susipažinti su legendomis apipinta šalimi buvo toks didelis, kad galop pasiryžau. Tik nepatarčiau keliauti vienam - per daug įtampos. Bet su geru pažįstamu ar giminaičiu, ypač jeigu jis kalba angliškai ar vokiškai, - tik pirmyn.
Pažintinės radijo ir televizijos laidos neatstos to kelionės jaudulio, magiško jausmo, kuris aplanko palietus jaunojo Mikelandželo rankomis sukurtą Kristaus skulptūrą ar aplankius švenčiausius katalikų bažnyčios namus - prabangią marmurinę Šv. Petro baziliką.
Į kelionę pasiėmiau žiūronus, kurie labai pravertė ir stebint nenusakomai didingo grožio Alpių kalnus, ir miestų bei miestelių architektūros paminklus.
Turistinės kelionės maršrutas - Lenkija, Čekija, Austrija, Italija. Mums pasisekė, kad ekskursijai vadovavo ne gidė profesionalė, o dailės mokytoja Ingė Talmantienė. Per visą savo gyvenimą nesu aplankiusi tiek įspūdingų senovinių bažnyčių, stulbinančių savo didingumu, meno šedevrais.
Ingės pasakojimas - tarsi meno istorijos pamoka: atvėrė tikrus Italijos tapybos, skulptūros ir kitų menų aruodus. Neregiui ar silpnaregiui tokia gausi populiariai pateikta informacija tarsi priartina kelionėje lankomus objektus.
Kas labiausiai įsiminė ir ko ilgai nepamiršiu? Gamtovaizdis keliaujant per Čekiją, Austriją. Stebėjome kalnų grožį nuo pat žemutinių iki uolingųjų Alpių. Bendrakeleiviai neišleido iš rankų fotoaparatų ir filmavimo kamerų. Tuneliai kalnuose - truputį šiurpinantys, prisiminus kažkada Austrijos kalnuose vykusias avarijas, bet paįvairinantys kelionę. Iš vieno išnėrei - lauk kito, o jų pravažiavome bene penkias dešimtis, kol pasiekėme kelionės tikslą - Italiją.
Pirmoji kelionės naktis dar Čekijoje, Brno mieste, nuo Vilniaus nutolusiame 1040 kilometrų. Antrasis miestas po Prahos, architektūriniu požiūriu jame įdomus senamiestis.
Antrąją kelionės dieną pasiekėme Austriją. Sustojome antrajame pagal gyventojų skaičių Graco mieste. Apžvalginė ekskursija. Pažintis su miestu prasideda nuo Pilies kalno. Į jį pasikėlėme funikulieriumi, nusileidome pėsčiomis. Labai graži panorama, smagu. Graco įžymybės - Rotušės aikštė, Landhaus - istorinė valdžios būstinė, gotikinė Šv. Egidijaus katedra, barokinės bažnyčios.
Trečioji kelionės diena buvo skirta Venecijai. Galėjome paklaidžioti siauromis gatvelėmis, gėrėtis Šv. Morkaus aikšte - tikru architektūros perlu - visų stilių harmonijos pavyzdžiu. Garsioje savo spalvingais karnavalais aikštėje kyla dvi monolitinės raudono ir pilko granito kolonos su švento Teodoro pirmojo ir Šv. Morkaus sparnuotojo liūto figūromis. Du svarbiausi istoriniai paminklai - Šv. Morkaus bazilika ir Dožų rūmai. O kur dar romantiškasis pasiplaukiojimas gondolomis, Atodūsių tiltas - taip pavadintas todėl, kad iš teismo kaliniai siauruoju tiltu buvo vedami į kalėjimą. Kabančiu tiltu Dožų rūmai sujungti su kalėjimu. Į unikalią Veneciją atplaukėme ir iš jos iškeliavome nediduku privačiu laivu. Venecija padovanojo vieną įspūdingiausių dienų mano gyvenime. Toliau keliavome nakvynėn į kurortinį jaukų ir puošnų Montecatini Terme miestelį. Vakaras prabėgo klaidžiojant ir gėrintis prabangiu naktiniu gyvenimu. Nedidelis privatus viešbutis priėmė labai svetingai, sužavėjo aplinka. O tada - į Pizą, į Campo de Miracoli (stebuklų lauko) ansamblį. Katedra, Baptisterija ir svyrantis bokštas - varpinė - sunkiai nupasakojamo grožio derinys. Viso pasaulio mokslininkai sprendžia mįslę, kaip išsaugoti svyrantį Pizos bokštą, bet ir šiandien ši mįslė tebelieka neįminta. Tikėkimės.
Ir vėl į kelią. Pasiekėme renesanso kultūros lopšį - Florenciją. Ekskursija po miestą: gotikinė Santa Marijos del Fiores katedra, varpinė, Sinjorijos ir Respublikos aikštės, Ufičių galerija, miesto simbolis - Ponte Vechio tiltas, garsėjantis auksakalių dirbtuvėlėmis, Mediči šeimos koplyčia. Nuostabi miesto panorama nuo Mikelandželo aikštės. Gausybė muziejų. Mūsų gidė pasakojusi keturias dienas juos lankiusi ir vis vien nesuspėjusi visuose pabūti.
Mums pasisekė - nakvynė pačioje Romoje. Leidomės į avantiūrą - be gidės miesto autobusu važiavome į Romos centrą. Gėrėjomės naktiniu Vatikanu, ragavome picą ir stebėjomės, kad po miestą vaikštinėja tik negausūs smalsių turistų būreliai.
Pati sunkiausia diena - 9 valandų ekskursija po Romą. Neištveriamas karštis, visi beatodairiškai ieškome pavėsio. Vis dėlto ištvėrėme. Aplankėme Vatikaną, Šv. Petro aikštę ir baziliką, keliavome pėsčiomis po antikinę Romą, pasiekėme Romėnų forumą, Koliziejų, Kapitolijaus kalvą, Trajano koloną, Panteoną ir žymiausias Romos aikštes: Trevi, Navonos, Venecijos.
Papietavome svetingoje lauko kavinukėje - itališkoji lazanija išties skani, kava - ne mažiau. Laukė naktis autobusu ir kelionė į Vieną. Atrodė, sunkiai ištversime, bet ryte jautėmės kuo puikiausiai ir patys stebėjomės, ko čia taip nuogąstavome.
Laukė dar viena įspūdžių kupina diena Vienoje. Aplankėme gotikinę Šv. Stepono katedrą. Smailėjantis 137 metrų aukščio pietinis bokštas - Vienos miesto simbolis. Įspūdingas Hofburgas - didžiulis pastatų kompleksas, kur persipina įvairiausi architektūros stiliai. Šešis šimtmečius (iki 1916 m.) tai buvo Austrijos valdovų buveinė. Lankomų vietų ir įspūdžių tiek daug. Nelengva perteikti kelionės nuotaiką, tiesiog norisi pasiūlyti - keliaukite ir patys įsitikinsite, kad viskas įmanoma. Kelionės nuovargis malonus, o patirti išgyvenimai, bendravimas ar nuotykiai, kurių visada būna, išliks ilgam.
Brailio raštas, susidedantis tik iš šešių mažų taškelių, su kuriais galima užrašyti visus reikiamus simbolius, yra vertingas išradimas akliems ir silpnaregiams. Šio rašto vartotojai gali sutaupyti elektros namuose, jiems nereikia varginti akių. Taigi raštas paprastas ir patogus.
Šešiataškis - pagrindinis brailio rašto simbolis, kurį išmokau pradėjęs lankyti mokyklą. Po šešiataškio buvo raidžių abėcėlė, nusidriekianti nuo A iki Z. Kiekvieną abėcėlės raidę mokinių galvose įtvirtindavo šalia pateiktas paveikslėlis.
"Mama" - pirmas žodis, kurį sudėjau iš raidžių. Paskui dėjau kitus žodžius, jungiau į sakinius. O sakiniai virsdavo tekstais. Kai viso to išmokau, brailio raštas tapo mano gyvenimo dalimi ir naudingu partneriu, kuris daug ką suteikė. Visų pirma, ėmiau skaityti knygas. Skaitymas tapo vienu iš mano laisvalaikio pomėgių. Iš pradžių skaičiau pasakas, o vėliau perėjau ir prie rimtesnių knygų. Skaitydamas pasakas ir apsakymus, panorau pats kurti. Pirmieji mano kūrybos darbai buvo be jokių skyrybos ženklų. Jie man, dar besimokančiam parengiamojoje klasėje, nerūpėjo. Kūriniuose buvo apstu visokiausių kovų, nes jas nesunkiai įsivaizduodavau. Kelios tokios pasakos yra "Karvė ir avis", "Karaliaus priešas", "Obuolių vagys" ir kt. Šios ir kitos pasakos baigiasi laimingai.
Tapęs protingesnis, kūriau apsakymus. Tada mano kūriniuose atsirado ir skyrybos ženklų. Keletas mano sukurtų apsakymų: "Jaunųjų gauja", "Rokiai", "Rokis ir kt."
Daug skaitydamas ėmiau skaityti gana greitai. Kadangi mokykloje kartą per metus vyksta brailio rašto skaitymo konkursas, kiekvienais metais tampu savo pogrupio nugalėtoju. Už tai taip pat galiu dėkoti gyvenimo "partneriui".
Kitas dalykas, susijęs su brailio raštu, yra kitų žmonių smalsumas. Yra buvę tokių nutikimų, kai, skaitydamas knygą šiuo raštu viešoje vietoje, turėdavau atsakinėti į smalsių žmonių klausimus. Jie klausdavo apie raides, bandydavo pirštais patys užčiuopti taškelius. Šitoks smalsumas man patikdavo. Tikiuosi, ir mano "partneris" likdavo patenkintas.
O svarbiausia, ką patyriau, - tai meilė. Ir ne bet kokia, o pirmoji meilė. Mano panelė, ieškodama draugų, parašė laišką į mūsų mokyklą. Iš pradžių nebuvo didelio susidomėjimo, bet vėliau vis vien pasiėmiau jos adresą. Ji buvo labai laiminga, kai aš jai parašiau, ir maloniai sutiko su manimi bendrauti. O kai pamačiau ją atsiųstoje nuotraukoje, nusprendžiau, jog bandysiu ieškoti rimtesnio ryšio. Praeitą vasarą man pavyko tapti jos vaikinu. Šią vasarą jau metai, kai mudu draugaujame.
Tikiuosi, jog brailio raštas ir kitiems jo vartotojams tapo puikiu bei naudingu "partneriu". Visi už šiuos taškelius turėtumėm padėkoti rašto kūrėjui Lui Brailiui. Juk šis "partneris" leidžia mums, akliems ir silpnaregiams, tapti lygiems su reginčiųjų rašto vartotojais: juk ir mes skaitome ir rašome.
Dažnai savęs klausiu - ar silpnaregiams yra netinkamų verslų ir profesijų? Iš pirmo žvilgsnio į šį paprastą klausimą ne taip lengva atsakyti. Jeigu prieš keliolika metų silpnaregiams buvo daug neprieinamų profesinės veiklos sričių, tai šiandien to neprieinamumo mažiau. Gal todėl, kad pasikeitė laikai, o gal mes tapome drąsesni ir nebijome rizikuoti?
Silpnaregis Romas Chaleckas - "nestandartinis" silpnaregis. Net ir silpnai matydamas jis dirbo prekyboje, autodetalių parduotuvėje. Vėliau, įsteigęs individualią įmonę, savarankiškai vertėsi automobilių detalių prekyba. Šiam verslui žlugus Romas neuždarė įmonės, bet surado jėgų pakeisti veiklos sritį ir imtis naujų iššūkių. Prie nedidelės nedarbingumo pensijos vyras prisiduria kepdamas šimtalapius. Tai senovinis totorių skanėstas.
Gripo komplikacija - silpstančios akys
Romo vaikystė niekuo nesiskyrė nuo bendraamžių. Jis su tėveliais gyveno kaime. Ten ir mokyklą lankė. 1969 metais su tėvais persikraustė gyventi į sostinę. Vilniuje teko mokytis neilgai. Lankančiam devintą klasę vaikinui staiga pradėjo silpti regėjimas. Iš pradžių silpo viena akis, vėliau ir kita. Tėvai iš karto kreipėsi į medikus. Prasidėjo ligoninių ir įvairiausių tyrimų metas. Gydytojai konstatavo akių nervo nusilpimą. Akies nervas nusilpo dėl gripo komplikacijos. Liga progresavo. Vaikino regėjimas silpo ir silpo. "Regėjimas taip nusilpo, kad vienas ir vaikščioti negalėjau. Teko vaikščioti su palydovu. Skaudžiausia, jog nepabaigiau mokyklos. Tiesa, aštuonių klasių baigimo pažymėjimą gavau. Nenorėjau susitaikyti su silpstančiu regėjimu. Nuolat gydžiausi. Po ilgalaikio gydymo ši\ek tiek pavyko atstatyti regėjimą. Didžiausia laimė buvo, kada pats pradėjau skaityti," - prisiminė silpnaregis R. Chaleckas.
Pagerėjus regėjimui, 1974 metais, jaunuolis įstojo į Prekybos technikumo vakarinį skyrių. Besimokant teko daug skaityti. Akies nervui toks krūvis netiko. Romo regėjimas vėl pradėjo silpti. Teko viską pradėti iš pradžių. Baigti mokslų prekybos technikume taip ir nepavyko. Dar besimokydamas technikume Romas pradėjo ieškoti darbo. Jis įsidarbino automobiliais ir jų detalėmis prekiaujančioje parduotuvėje. Darbas nebuvo sunkus, dirbant nereikėjo įtempti regėjimo. Silpnaregiui šis darbas patiko. Romas pasakojo: "Darbas man sekėsi. Aš netgi slėpiau savo negalią. Atėjus laikui pratęsti invalidumo grupę, jos netęsiau. Bijojau netekti darbo. Parduotuvės kolektyvas nedidelis. Bendradarbiai buvo tolerantiški. Matydami, jog aš nesugebu atlikti tam tikro darbo, jie jį padarydavo už mane. Aš taip pat nelikdavau skolingas - dirbau jų darbus, kuriuos galėjau padaryti."
Viskas klojosi gerai iki 1990 metų. Prasidėjus darboviečių reorganizacijoms, privatizacijoms, bankrotams, toks likimas ištiko ir pirmąją Romo darbovietę. Įmonė, kurioje dirbo silpnaregis, suskilo į kelias bendroves. "Mums buvo pasiūlyta dirbti savarankiškai. Pasitarę nutarėme steigti savo įmonę," - prisimena R. Chaleckas. Romas iki šiol negali atsakyti į klausimą, ar įmonę registruodamas savo vardu nepadarė klaidos. Pirmieji savarankiško verslo žingsniai buvo nelengvi. Prekiavo rusiškų automobilių detalėmis. Per didžiausius vargus pavyko užmegzti ryšius su automobilių gamyklomis Rusijoje. Iš ten buvo gaunamos automobilių detalės. Pradžioje sekėsi gana gerai. Tačiau pakilimas nebuvo ilgalaikis. Į Lietuvos rinką pradėjo plūsti naudoti automobiliai iš Vakarų Europos. Sovietų sąjungoje gamintų automobilių sparčiai mažėjo. Pradėjo mažėti ir atsarginių detalių paklausa. "Apyvartai mažėjant dalis darbuotojų išėjo. Kiti ryžosi prekiauti užsienietiškų automobilių detalėmis. Ši prekyba be galo sudėtinga. "Rusiškų" automobilių detales žinojau kaip savo penkis pirštus. Jomis prekiaudami apsieidavome be katalogų. O prekiaudamas vakarietiškų automobilių detalėmis be katalogo nežengsi nė žingsnio. Iš pradžių pirkdami automobilių detales iš Vakarų Europos neišvengėme skaudžių klaidų. Pirkdavom pagal mašinos modelį. Klientai gavę reikiamą detalę skųsdavosi, jog ji netinka. Tik vėliau sužinojau, jog užsakant detales reikia ne tik tikslaus gaminio pavadinimo, bet ir gamybos laiko, nes to paties modelio detalės skiriasi. Turint blogą regėjimą kataloguose naršyti itin sunku. Todėl prekyba automobilių detalėmis pradėjo merdėti," - aiškino verslininkas.
Nesėkminga prekyba naudojosi nesąžiningi darbuotojai. Matydami, jog Romo regėjimas silpnas, jie ne tik keisdavo detales, bet ir jas savindavosi. Parduotuvė buvo įsikūrusi nuomojamose patalpose Vilniuje, Rinktinės gatvėje. Vėliau teko kraustytis į Šeimyniškių gatvę, o dar vėliau - į Olandų gatvę. Šioje gatvėje prekiauti sekėsi blogiausiai. Vieta netiko prekybai. "Prieš parduotuvę nebuvo stovėjimo aikštelės. Ji buvo kitoje gatvės pusėje. Olandų gatvėje mašinų srautas didžiulis. Vairuotojams nelengva užduotis pereiti tokią judrią gatvę, todėl pirkėjų mažėjo. Rinkoje atsirado didelių tinklų, prekiaujančių automobilių detalėmis, - jie dažniausiai būdavo atidaromi šalia automobilių servisų. Sugedus automobiliui, savininkui nereikia pačiam pirkti detalių. Už jį nuperka serviso meistrai. Kol automobilis taisomas, vairuotojas gali šalia įsikūrusioje kavinėje išgerti puodelį arbatos ar kavos," - patirtimi dalijosi verslininkas. Silpnaregis neturėjo lėšų konkuruoti su didžiaisiais tinklais, todėl 1997 metais nusprendė nutraukti prekybą automobilių detalėmis. Likviduojant parduotuvę prasidėjo kolektyvo konfliktai. Atlikus reviziją paaiškėjo, jog yra nemažai trūkumų. Teko atsiskaityti su detalių tiekėjais. Parduotuvėje buvo daug Sovietų sąjungoje pagamintų automobilių detalių. Jos šalies rinkoje nebuvo paklausios, todėl labai atpigo. Reikėjo parduoti net mažesne kaina nei savikaina. Uždarant parduotuvę visų skolų grąžinti nepavyko. Kadangi įmonė buvo registruota R. Chalecko vardu, visa atsakomybė teko silpnaregiui. Romas pats vienas per kelerius metus atsiskaitė su kreditoriais. Laimei, įmonės nelikvidavo, o pradėjo kitokią veiklą.
Anykštietei Reginai Sasnauskaitei nereikia nei keramikos, nei medžio ar metalo. Ji kuria paveikslėlius ant pačios natūraliausios medžiagos – akmenėlių. Netoliese, tarsi linksmas gamtos medžiagos dirbinių paradas puikavosi Vilniaus Senvagės vidurinės mokyklos mokinių žvėreliai, surišti iš žolės, anykštietės Reginos Černiauskienės gėlės iš karklo vytelių, joniškietės Angelės Mikmelienės gėlės ir pelėdos iš plunksnų ir daug įvairių autorių siūtų žaislų.
Laima Grigelevičienė dirba pradinių klasių mokytoja Dubingiuose. Visą laisvalaikį ji skiria vaikų lėlių teatrui ir lėlių gamybai. Didžiulės, bet lengvos Laimos lėlės – tikras džiaugsmas mažiesiems artistams. Kitame mugės gale garsioji Telšių lėlininkė Onutė Valickienė dėliojo raganėles ir angelus. Kartu atvykusi tautodailininkė iš Plungės Danutė Marcinkevičienė atsivežė lino pluošto paveikslų. Ponia Danutė prisipažino pirmą kartą dalyvaujanti mugėje. Paklausus, ar patinka, jos lūpos šypsojosi, bet akys atrodė pavargusios ir liūdnos. Žinoma, iš Žemaitijos vidurio į sostinę – nemenkas kelio galas, bet nuovargis būtų ne taip juntamas, jei menininkų ir amatininkų darbais domėtųsi ne tik kolegos iš kaimyninių palapinių.
„Prastas oras išbaidė pirkėjus“, – nuogąstavo prekeiviai, slėpdamiesi nuo trumpalaikio lietaus. Bet ne lietus buvo kaltas. Miestas – pilnas besimėgaujančiųjų šeštadienio laisvalaikiu. Jei bent dalelė Vilniaus gatvėse vaikštinėjančių žmonių būtų paėjėję į parko gilumą, jie tikrai būtų buvę maloniai nustebinti kūrėjų išmone, ir mugė būtų gyvesnė. Deja, žmonėms tiesiog trūko informacijos, skelbimų, rodyklių, reklamos. Jei apie mugę sužinome tik iš asmeniškai įteiktų kvietimų, tai ar tai tikrai mugė? Tokius uždarus renginius reikėtų vadinti kitaip, kad žmonės iš anksto žinotų, ar verta rengtis į kelionę.
„Mokytoja – mano idealas“
„Visu tuo susidomėjau, kai 5 klasėje prasidėjo darbų pamokos. Mokytoja Vilma Mažeikienė rodė mums įvairius darbelius, mokė, kaip juos daryti. Pajutau, kad mokytoja pati labai mėgsta tai, ko moko mus, labai patraukė ir ji, ir rankdarbiai. Ji man patiko ir kaip žmogus, ir kaip mokytoja... Ji mano idealas: ir aš norėčiau tiek žinoti ir mokėti. Iš pradžių tam neskyriau nei itin daug laiko, nei dėmesio: reikėjo baigti muzikos mokyklą, buvo ir kitokių užsiėmimų. Nuo 7 klasės pradėjau labiau domėtis. Manau, kad susitikimas su technologijų mokytoja man buvo lemtingas“, – savo domėjimosi mezgimu ir siuvimu pradžią mena Eglė.
Ji pasakojo, kad iš pradžių prireikė megztinio. Nusimezgė. Sugalvojo, kad nori sijono. Pasisiuvo. Liaudies patarlė byloja, jog apetitas atsiranda bevalgant. Taip buvo ir Eglei. Gimė mintis daryti mažas rankines. Tai jai labai patiko. Pastebėjusi Eglės gabumus, kruopštumą ir norą kurti, mokytoja ją skatino dalyvauti olimpiadose, konkursuose ir parodėlėse.
„Mezgimas, ko gero, traukė jau senokai, kai žiūrėdavau į mezgančią mamą ar močiutę, man tiesiog seilė varvėdavo, norėjosi ir pačiai tai daryti. Pirmasis mano mezginys buvo mokykloje megztas šalikas, kurį dar tebeturiu ir mielai dėviu. Pamenu, prieš Kalėdas man norėjosi kokio nors švelnaus, gražaus ir šilto rūbo. Tokį pasisiūti nelengva. Tad nutariau – nusimegsiu megztuką. Paskui kitą, paskui dar... Dabar, kai pamatau siūlus, jau žinau, ką iš jų megsiu“, – pasakojo pašnekovė.
Labiausiai žavi mezgimas ir siuvimas
Labiausiai Eglę žavi siuvimas ir mezgimas. Siuvinėjimą ir nėrimą naudoja tik puošybos elementams kurti. Jai patinka įvairios technikos. „Labai nepatinka pigus blizgesys, stengiuosi būti originali. Visus darbus atlieku kruopščiai, tiesiog preciziškai, noriu, kad bet koks mano gaminėlis būtų tikras darbas, o ne skudurėlis, kurių pilna kiekvienoje parduotuvėje“, – kalbėjo pašnekovė.
Eglė prisipažino, kad visai neseniai sužinojo – šis jos pomėgis paveldėtas. Pasirodo, giminėje buvo ir siuvėjų, ir mezgėjų. „Kai suvokiau savo pomėgį, darbai tiesiog pilte pasipylė... Stereotipinis požiūris, kad siuva ir mezga tik senmergės ar senos močiutės, labai klaidingas. Aš labai džiaugiuosi matydama jaunų žmonių darbus. Kuo jaunesni mes ko nors imamės, tuo greičiau įgundame“, – visai nepaaugliškai samprotavo ji.
Jaunutė menininkė – taip jau galima vadinti Eglę – atviravo trokštanti, kad jos darbai garsėtų. „Noriu, kad visuomenė pirmiausia matytų mano darbus, o tik paskui mane“, – teigė ji. Jai labai malonu, kad žmonės vertina, grožisi jos pasiūtais ar numegztais rūbais, pasiūtomis ar papuoštomis rankinėmis, bet geranoriškai išklauso ir kritiką, nes, jos manymu, kritikos niekada nebus per daug.
Nestandartinio mąstymo panelė
Eglė pristatė save kaip nestandartinio mąstymo panelę. „Parduotuvėje man sunku rasti rūbą, kuris man ir patiktų, ir tiktų. Aš mėgstu išsiskirti, o pačios pasisiūti rūbai man padeda tai padaryti“, – prisipažino ji. Mergina sakė, jog pradėtą darbą visada užbaigia, o jos pasiūti ar numegzti rūbai tikrai ne vienadieniai.
Savo rūbams ji renkasi natūralias medžiagas: medvilnę, trikotažinius audinius, liną... Sintetiniai audiniai tarnauja kaip puošybos priemonė. Žvelgiant į Eglės pasiūtus rūbus, akį traukia tautiški motyvai. „Labai noriu grąžinti į šiuolaikinę madą bent dalį senųjų tradicijų. Dabartiniam jaunimui susuko galvą vakarų kultūra. Man tai visiškai nepriimtina, juolab kad tai yra visų kultūrų mišrainė. Man norisi parodyti, kad rūbe gali būti derinamos įvairių istorinių epochų detalės. Visa, ką iš praeities galima perkelti į dabartinę madą, aš stengiuosi perkelti. Tikiuosi, tai ne paprasčiausias nusižiūrėjimas, bet detalės man svarbu“, – kalbėjo Eglė.
E. Pociūtė dar jaunutė mergaitė, tad smalsu, ar šie pomėgiai netrukdo jos pagrindiniam užsiėmimui – mokslui, ar lieka laiko bendrauti su bendraamžiais. „Taip, rankdarbiai atima laiko, – atsako į klausimą Eglė, – bet aš stengiuosi laiką panaudoti kuo racionaliau. Noriu ir gerai mokytis, ir neužmiršti savo pomėgio. Žinoma, pirmiausia mokslai, o siuvimas ir mezgimas paskui.“
Būsimoji kostiumo dizainerė
Eglė tikisi, kad ateityje galės užsiimti tuo, kas jai artima. Dabar ji papildomai mokosi piešti, mat svajoja apie kostiumo dizaino specialybę. Piešimą ji stengiasi panaudoti ir kaip dekoravimo priemonę savo darbuose. Pradedančiajai dizainerei teko bendrauti su šios srities profesionale, teko matyti visą šio darbo procesą, ji buvo sužavėta. Eglė norėtų būti viršutinių rūbų dizainerė.
Šnektelėjome ir apie jos bendraamžių aprangos stilių. Eglės nuomone, Klaipėdos gatvėse labai stilingų jaunų žmonių nedaug. Vyrauja visuotinė mada, arba „bandos“ jausmas. Galbūt tai yra todėl, kad jaunimas neturi savo lėšų, o tėvai nelabai gali investuoti į jų stilių. „Šiaip aš labai žaviuosi žmonėmis, apsirėdžiusiais stilingais drabužiais, kurie moka išreikšti save“, – teigė ji.
Eglė nelinkusi rūbus pirkti turguje, nes, pasak jos, tai labai banali ir nekokybiška apranga. Įsigijusi rūbą parduotuvėje, jį visada patobulina, prisitaiko sau. Mergina sako: „Pamatau kokį nors rūbelį ir žinau, ką su juo darysiu, kaip, su kuo jį galima derinti.“
E. Pociūtės tėvai labai tolerantiški. „Aš lenkiuosi prieš tėvus, kad jie investuoja į mane, palaiko ir visapusiškai remia. Nors iš pradžių, kai siuvau pirmąjį švarkelį, mama sakė: „Ką tu čia, vaikeli, darai, juk tau reikia įgusti.“ Taigi buvo garbės reikalas tą švarkelį pasiūti, ir, aišku, ne bet kaip“, – tėvų požiūrį į jos užsiėmimą apibūdino Eglė.
Parodą klubas surengė Teatro galerijoje. Joje dalyvavo 10 autorių, bet klubas vienija 13 narių. Jauniausiai parodos dalyvei 14 metų, vyriausios – jau nebe pirmus metus pensininkės, tačiau amžiaus skirtumas netrukdo žavėtis ir džiaugtis kitų darbais.
Keturiolikmetė Rasa Augustauskaitė – skiaučių meno mėgėja. Siūti ją moko klubo vadovė Svetlana Žadeikienė. Dienos užimtumo centre, kur ji dirba, lankosi daug vaikų, bet nė vienas nesiuva taip uoliai, kaip Raselė. Pati Svetlana pastaraisiais metais taip pat kuria tik skiautinius – lovatieses, pagalvėles, staltieses. Ne parodoms, namiškių džiaugsmui. Sako neberandanti laiko prisėsti prie autorinių žaislų, nes visas žinias atiduoda vaikams dekoravimo ir žaislų kūrimo būrelyje. Bet slapčia prisipažino, kad kada nors būtinai vėl imsis šio smagaus užsiėmimo.
Vieną galerijos sieną auksarankės išdabino megztais drabužiais. Tai Elenos Mockaitienės, Anelės Majauskienės ir Elenos Jegelevičienės ažūrinės skraistės, suknelės, šaliai ir kepuraitės. Paklausus, kodėl pačios nesipuošia megztais drabužiais, Elena Mockaitienė suabejojo, ar nebūtų nekuklu pačiai tapti parodos eksponatu, o Anelė Majauskienė siūlė atkreipti dėmesį į dailiai nunertas gėlytes, apnertus buteliukus, dekoratyvias staltiesėles – ar gali likti laiko megzti drabužius sau?
Vida Čepulienė rankdarbiais susidomėjo tik tada, kai po operacijos nieko kito dirbti negalėjo. Iš Vidos rankų vienas po kito ėmė plaukti smulkiausiu kryželiu išsiuvinėti paveikslai, atvirukai, skirti vaikų darželio, kuriame ji dirba, auklėtiniams. Vidos vyras iš pradžių piktinosi, kad žmona niekais užsiima, bet pamatęs, kad kiti žavisi jos darbais, ir pats ėmė didžiuotis.
Romualda Rusevičienė papuošė galeriją mistiškomis poetinėmis monotipijomis. ji prisipažino, kad ir eiles kuria, ir šiaip mėgsta viską, kas gražu, bet dailės niekur nesimokė, išmoko pati piešdama per neįdomius susirinkimus ir posėdžius.
Klubo pažiba, pristačiusi daugiausiai siuvinėtų paveikslų ir kitų meniškų darbų, Irena Sadzevičienė labiausiai didžiuojasi balta rumuniškų nėrinių staltiese, kuriai sugaišo net 160 valandų. Žodis „sugaišo“ čia nelabai tinka. Ar galima vadinti gaišatimi laiką, paaukotą grožiui? Lygiuoju siuvinėjimu atlikti Irenos paveikslai žavi piešinio tikslumu ir vaiskiomis spalvomis. Moteris mėgsta siuvinėti pagal žurnaluose randamus paveikslus bei nuotraukas ir tvirtina, kad gali siuvinėti ir žiūrėdama į gyvą gėlę, jei tik ji nenuvys, kol darbas bus baigtas.
„Kraitės“ klubo senbuvė Angelė Jankauskienė labai mėgsta gėles. Savo sklype prižiūri jas taip, kad namų aplinka ne kartą pelnė gražiausios sodybos vardą. Angelei visos gėlės gražios, bet mieliausias – irisas. Nekeista, kad kaip tik šią gėlę ji įamžino kryželiu siuvinėtuose paveiksluose.
Pasitinkant vasarą Angelė Jankauskienė pasiūlė klubo narėms nesiskirstyti ilgų atostogų, kaip kad būdavo anksčiau, o kartkartėmis susitikti užmiesčio soduose tai pas vieną, tai pas kitą. „Visos turime sodus ir visoms įdomu, kas žydi draugių darželiuose“, – sakė Angelė. Šis sumanymas tikrai prasmingas: galbūt pievelėje po obelimi ar vyšnia gims dar daugiau kūrybinių sumanymų.
Tauragiškė pasakojo, kad piešti pradėjo dar vidurinėje mokykloje. Ne kartą buvo išvaryta iš fizikos pamokų, nes... piešdavo mėgintuvėlius. Vilniuje vienerius metus pasimokiusi Mokslinio metodinio kabineto Dailės skyriuje įgijo dailininko-apipavidalintojo profesiją. 1966 metais sugrįžusi į Tauragę dirbo autobusų parke, vėliau – kultūros namuose.
Pirmąją piešinių parodą Genovaitė surengė 1958 metais besimokydama devintoje klasėje. Eksponavo per 20 akvarelės ir grafikos darbų. 1966 metais seminare Siguldoje (Latvija), kuriame dalyvavo 76 tautodailininkai, buvo išleistas katalogas, bet tik kelių darbai į jį buvo atrinkti. Genovaitė dar šiandien džiaugiasi, kad du jos darbai buvo pripažinti ir išspausdinti tame kataloge. G. Digaitienė suskaičiavo, kad yra dalyvavusi 32 seminaruose.
„Tikrai būčiau baigusi aukštąją, bet neturėjau galimybės išvažiuoti į Vilnių – mama buvo paralyžiuota, nesikėlė iš lovos“, – pasakojo G. Digaitienė. Iš tikrųjų, gyvenimas jos nelepino. Genovaitei buvo vos penkeri, kai paralyžiavo mamą. Marija Kairevičienė išgulėjo paralyžiuota net 51-erius metus. Nenusisekė ir Genovaitės santuoka – vyras mirė, kai vaikams buvo 5-eri ir 8-eri.
Tačiau ji tikisi dar ilgų gyvenimo metų. Jos senelis mirė sulaukęs 99-erių, tėvas – 92-ejų, mama – 85-erių.
Šių eilučių autoriui Genovaitė rodė Lietuvos tautodailininkų sąjungos pirmininko F. Marcinko pasirašytą diplomą, kuriame yra tokios eilutės: „Didžiai gerbiama G. Digaitiene, Jūs stovėjote prie tautodailininkų organizacijos įkūrimo lopšio. Jūs padėjote išsaugoti lietuvių tautodailės tradicijas sunkiais stagnacijos metais, padėjote atrasti ir iškelti naujus talentus, puošti mūsų gyvenimą, jį turtinti naujomis meno vertybėmis. Nuoširdų ačiū Jums taria Lietuvos tautodailininkų sąjungos respublikinė valdyba organizacijos 25-mečio proga ir linki tvirtos sveikatos, ilgų, kūrybingų metų.“
1999 m. balandžio 9 d. Tauragės „Santakos“ muziejuje buvo atidaryta jubiliejinė, 10-oji asmeninė G. Digaitienės paroda, muziejus išleido lankstinuką, kuriame parodos autorė apie save rašė: „Nuo pat vaikystės mėgau piešti, lipdyti. Mokykloje už tai dažnai tekdavo nukentėti, nes pamokų metu imdavausi ne to, kas priklauso. Šį kartą nutariau parodyti tai, ką kuriu ir kurdavau tamsiais žiemos vakarais. Pasiimu teptuką, žiūriu į jį ir ilgai laikau. O Dieve, net nepajutau, kad vėl laikau – darbai nepabaigti, indai neplauti, o jį laikau lyg talismaną, su kuriuo aš skirtis negaliu. Gyvenime, duok man ilgai dar eiti tuo keliu. Jau toks likimas, tokia lemtis, negaliu kitaip – žinau. Imu teptuką, tapau, imu rašiklį ir rašau, rašau. Norėčiau nešti grožį žemėje, santarvę tarp žmonių, be pykčio, keršto, ilgų aimanų gyvent šiuo nuostabiu laiku. Nuostabi mano vienatvė, o jos kalba – spalvos, nors ranka nenuvargsta, bet norisi tęsti spalvų sapną.“
Genovaitė sakė ant stiklo pradėjusi tapyti dirbdama Tauragės autobusų parke. „Drobės ten nepasistatysi, todėl pasiėmiau stiklo šukę ir pradėjau piešti“, – prisimena menininkė. Pirmas didesnis jos kūrinys, pieštas ant stiklo, buvo plakatas–vaizdinė priemonė „Dirbk ir mokykis“, jis lauke iškabėjo aštuonerius metus, kol kažkas jį sudaužė.
Sovietmečiu G. Digaitienė ne kartą buvo išrinkta Tauragės rajono DŽDT deputate. Ką ten reikėjo daryti, iki šiol nesupranta. O ką darė tada, tebeprisimena – posėdžio metu gavusi gražų valdišką bloknotą ir rašiklį, sėdėdama salėje piešdavo visokius paveikslėlius...
Net sulaukusi pensinio amžiaus menininkė negali gyventi be kūrybos. „Nežinau Europos šalies, kurioje nebūtų mano tapytų paveikslų“, – teigia G. Digaitienė.
Pasitaiko ir juokingų atvejų. Štai tauragiškė viename Vokietijos muziejuje matė eksponuojamą savo darbą, po kuriuo autorė buvo taip pristatyta: „Genovaitė Digaitienė iš Europos.“
Tauragiškė tautodailininkė vienintelė pasaulyje paveikslus tapo ant stiklo. Kadangi tapyti reikia ant kitos stiklo pusės, kūrybos procesas yra truputį sudėtingesnis – dailininkė turi suvokti, koks bus gerasis, tai yra neatvirkštinis vaizdas. Pasak jos, nors ir atidžiai dirba, kartais būna netikėtumų.
Tapybos ant stiklo technologiją G. Digaitienė sumanė prieš 18 metų. O visai neseniai muziejininkai atrado, kad ant stiklo buvo tapoma XV amžiuje Čekijoje.
Paslapties, kokiu būdu aliejiniais dažais tapoma ant stiklo, G. Digaitienė kol kas neatskleidžia. Pasakė tik tiek, kad stiklą būtina paruošti, t. y. nugruntuoti. Kaip tai daroma, tebelaiko paslaptyje...
Įdomu ir tai, kad ant stiklo ji dažniau tapo pirštais, o ne teptuku...
2004 metais buvo surengta pirmoji Lietuvos tekstilės meno kūrinių paroda, pavadinta „Savi marškiniai arčiau kūno“. Šių metų – antrosios – parodos tema, pasak jos organizatorių, skatina apmąstyti menininkų kūrybinius užmojus, jų aspektus visuotinės globalizacijos sąlygomis, kūrėjo vietą dinamiškai besikeičiančiame pasaulyje. Šią temą rinktis paskatino žinomos lietuvių dailininkės Danutės Kvietkevičiūtės sukurtas gobelenas, pavadintas „Minties greičiu“.
Viena naujosios parodos dalyvių vilnietė tekstilės menininkė Miglė Lebednykaitė sakė, jog žavėjosi šiuo menu beveik nuo vaikystės.
– Dar besimokydama vidurinėje mokykloje aš jau svajojau apie tai ir tiesiog žinojau, kad tapsiu tekstilininke, – pasakojo menininkė. – Tai yra kažkoks pašaukimas, gal iš prigimties kilęs troškimas – net nežinau, kaip tiksliai pasakyti. Bet visada mėgau tekstilės kūrinius ir vis jaučiau poreikį pradėti kurti pati. Na, ir ėmiausi darbo... 2001 metais baigiau Vilniaus dailės akademiją. Studijuodama magistrantūroje, 2000-aisiais buvau išvykusi į Kiniją, kur gyvenau šešis mėnesius ir mokiausi kinų tradicinio marginimo meno. 2001 metais baigiau dailės akademiją, 2002 metais buvau išvykusi į Japoniją, kur mokiausi japonų tradicinės tekstilės meno, nes laimėjau Japonijos vyriausybės stipendiją. Grįžau į Lietuvą tik prieš porą mėnesių – ir iš karto „įšokau“ į „trasą“. Dalyvauju šioje parodoje kartu su bendraautorėmis Egle Ganda Bogdaniene ir Laura Pavilonyte. Dirbu toliau: laukia projektai Prancūzijoje – liepos mėnesį Europos menininkių paroda San Tropeze, kurioje dalyvaus šešiasdešimt trys moterys menininkės iš įvairių Europos šalių. O liepos pabaigoje teks dalyvauti bendrame meniniame projekte „Šventė“ Kroatijoje. Vėliau, rugsėjo mėnesį, vyks simpoziumas, kurio vienas organizatorių yra Vilniaus dailės akademija, jame dalyvausiu su Egle Ganda Bogdaniene. Taigi priešakyje – intensyvus kūrybinis pusmetis.
Vilniaus dailės akademijos Tekstilės katedros vedėja Eglė Ganda Bogdanienė kaip tik yra baigusi šios aukštojo mokslo įstaigos tekstilės meno specialybę, vėliau ji išugdė nemažai gabių menininkių. Jos mokinė buvo ir Miglė Lebednykaitė.
– Teko man mokytis bei stažuotis Anglijoje, Švedijoje, Suomijoje. Taip pat keliavau po Indokiniją ir Tibetą, tai buvo su mano specialybe susijęs teminis turizmas. Aišku, nelengva buvo keliauti po šiuos kraštus, kartais tekdavo į kalnus pakilti iki penkių kilometrų aukščio. Tačiau Tibete teko pamatyti įvairių tenykštės tradicinės tekstilės meno pavyzdžių, – prisiminė Eglė Ganda Bogdanienė.
Parodoje galima pamatyti labai įdomų septynių kūrinių ciklą „Velti sodai“, sukurtą kamšymo technologija, kurio autorės yra Eglė Ganda Bogdanienė ir buvusios jos studentės, o dabar kolegės Miglė Lebednykaitė bei Aura Pavilonytė. Vertinimo komisija šį ciklą pripažino bendru premijuotinu eksponatu.
Buvo demonstruojamas ir tradicinis Danutės Kvietkevičiūtės gobelenas, išaustas prieš trisdešimt metų.
– Paroda tarsi ieško atsakymo į klausimą, kur žengia šiuolaikinis tekstilės menas. Ir matome, jog technologinės galimybės labai išsiplėtė, bet kūrinių gabaritai sumažėjo. Dideliems dabar, atrodo, nėra poreikio. O akademijoje mokome visko... Taigi iš šios parodos galima spręsti, kokių tekstilės meno kūrinių reikia dabartinei visuomenei, – pastebėjo Eglė Ganda Bogdanienė.
Parodos kuratorė Žydrė Ridulytė sakė, jog ir toliau tikimasi kas dveji metai rengti Lietuvos tekstilės meno bienales.
– Jau susiklostė tradicija, kad vieneriais metais vyksta Lietuvos tekstilės meno kūrinių paroda, o kitąmet – tarptautinė paroda Kaune, kurioje kviečiami dalyvauti menininkai iš įvairių pasaulio šalių, be to, Vilniuje dar vyksta minitekstilės paroda. Šioje parodoje, į kurią buvo kviesti kūrėjai iš visos Lietuvos, dalyvauja penkiasdešimt penki autoriai. Daugiausiai dalyvių – iš Vilniaus, Kauno, Šiaulių, Telšių, Panevėžio. Dalyvauja ne tik profesionalūs dailininkai, bet ir Kauno dailės instituto bei Vilniaus dailės akademijos diplomantės. Be to, dalyvauja ne vien tekstilininkai, esama ir kitų dailininkų: tapytojų, skulptorių, grafikų, kurie savo kūriniams naudoja tekstilines medžiagas. Tai kaip tik labai įdomu... Parodoje eksponuojami kūriniai liudija didelę kūrybinės technikos bei medžiagų įvairovę. Naudojamasi ir tradicine audimo technika – yra keletas klasikinio gobeleno pavyzdžių. Esama eksponatų iš popieriaus masės, yra ir tokių, kuriems naudojama kompiuterinė spauda, ji dabar vėl madinga, esama kūrinių iš veltinio, kai naudojamasi rankų vėlimo, kamšymo adatomis būdais... Premijuoti kūriniai už meniškumą: kaunietės dailininkės Giedrės Kriaučionytės kūrinys „Litas“, trijų autorių – Eglės Gandos Bogdanienės, Miglės Lebednykaitės ir Lauros Pavilonytės – „Velti sodai“, taip pat Linos Jonikės „Trikampis“, kuriam sukurti panaudotas kompiuterinės spaudos būdas ir tradicinis siuvinėjimas. Šis kūrinys apdovanotas dabartinės tekstilės meno bienalės prizu, kurį mes vadiname „Auksine šaudykle“. Apskritai premijuotų kūrinių buvo ir daugiau. Dar vienas jų – Jurgos Stulgienės „Undinė“, tą kūrinį autorė audė trejus metus. Jis įdomus tuo, kad sudarytas iš daugybės penkių šešių centimetrų ilgio moters pavidalo figūrėlių.
Taigi visoms, spėjusiosioms pamiršti, kaip dėvimos suknelės, teks prisiminti. Atmintį atgaivinti gali klasikinė maža juoda suknelė arba geometrinis juodų ir baltų tonų derinys, arba retro žirnelių pabiros, bet maloniausiai nuteikia madingiausia šių metų spalva – balta. Ji tiks ir dienai, ir vakarui, ji puoš ir nuotakas, ir merginas, kurios dar neketina kurti šeimos, ir brandaus amžiaus moteris. Balta kaip sniegas, balta lyg drobė, pieno baltumo, blyški, lyg tolima ūkanų šviesa... Kiekvienas audinys, kiekviena faktūra teikia baltai spalvai kitokių savybių, ir visos jos šią vasarą madingos. Matyt, tai ryškiausias kontrastas ankstesnių metų gėlių ornamentams. Beje, madingi ir kitų spalvų vienspalviai drabužiai: mėlyni, geltoni, raudoni, žalsvi – visos grynos, aiškios spalvos, taip pat dulsvo blizgesio sidabro, aukso, bronzos spalvų audiniai.
Aktualiausias šios vasaros siluetas – paryškinta talija. Suknelė gali būti kirpta ties liemeniu ar po krūtine, talija apjuosta dekoratyviais diržais, aprišta kaspinais, dirbtinių gėlių vėriniais. Tik būkime atsargios ir savikritiškos – kai kurioms vietoj puošnaus gėlėto diržo labiau tiktų standokas korsetas, o dar kitoms verčiau visai neryškinti liemens. Dizainerė pataria prieš pasirenkant modelį atidžiai ir su meile apžiūrėti save veidrodyje – visos turime kuo didžiuotis, bet turime ir slėptinų bruožų. Tegul krinta į akis tai, kas gražiausia – vienų tai bus liemuo, kitų kojos, trečių krūtinė, pečiai arba rankos.
Populiariausias suknelės ilgis – apie kelius, bet ir čia tinka „gražiausios kūno dalies taisyklė“. Drąsiai atidenkime dailius keliukus, jei tinka ir atitinka stilių – galime dėvėti ir mini, o jei kojas apraizgė išsiplėtusių venų mazgeliai, tegul juos pridengia žemai besiplaikstantys suknelės kraštai.
Savo grožį paryškinkime apdailos detalėmis. Jos turi atitikti pasirinktą stilių. Pagrindinis šio sezono akcentas – įvairiausios XVIII a. nėrinių ir žabo variacijos. Tai, kas tuomet buvo dėvima po švarkais ir suknelėmis, išsiveržia į paviršių ir kuria šiuolaikinės suknelės stilių. Rankų darbo nėrinukai, siuvinėtos juostos, tiulio raukiniai, nėrinių korsetai, kaspinėliai ir žabo gali puošti ir romantines liemenuotas sukneles, ir tiesaus kirpimo sukneles-marškinius. Tačiau baroko motyvai – ne vienintelis madingas stilius. Kelerius metus konkuravę tarpusavyje devintojo ir aštuntojo dešimtmečių retro pagaliau pasidalijo įtakos zonomis: pirmasis iš minėtų stilių užkariavo dienos madą, antrasis, bohemiškasis, – vakarinių drabužių sferą. Atostogoms kaime rekomenduojamas kaimiškasis „kantri“ su ryškiaspalviais siuvinėtais ornamentais ir šiaudinėmis skrybėlaitėmis. Sezono naujovė – suknelė su plačiomis petnešomis ir suknelė-prijuostė. Galime rinktis grynąją klasiką, etno, folklorinį, safari, retro ar kitą mėgstamą stilių. Kiekvienas turi puikių spalvinių derinių ir apdailos bruožų, nors vienas jų tikriausiai idealiai atitinka jūsų skonį ir poreikius.
Šifono besiplaikstantis lengvumas ar plono lino jauki artuma ištikimai globos mus karštomis dienomis, bet puikiai žinome, kad net po kaitros ateina vėsus vakaras. Negi bėgsime namo persirengti? Ne! Prie vasarinės suknelės galime priderinti įvairiausius megztinius, nertinius, romantiškus bolero ir klasikinius švarkelius, tačiau ypatingą dėmesį siūlome atkreipti į lengvą apsiaustą – trenčių. Šis drabužis žinomas nuo Pirmojo pasaulinio karo laikų, bet jau seniai nelaikomas karinės uniformos lietpalčiui. Jis periodiškai grįžta į podiumus ir gatves, kaskart ši\ek tiek pakisdamas, kaskart iš naujo užkariauja madingųjų damų širdis. Šio sezono trenčius – itin lengvas, puošnus, tokio pat ilgio, kaip suknelė, ir priderintas prie suknelės spalvos.
Mūsų stilių sudaro ne tik drabužis ir prie jo derantys aksesuarai. Siekdamos tobulybės, turime stengtis, bet nepersistengti, labai svarbu, kad drabužiai nekaustytų: jei mūvime baltas pirštinaites, judesiai turi būti atitinkamai grakštūs, lengvi – kaip tikrų aristokračių. „Tyčinis nerūpestingumas“ nebemadingas, dabar gražu tai, kas atrodo nepriekaištingai.
Į šį klausimą Vitalijus atsakytų su jam būdinga švelnia šypsena, liudijančia, kad „žvaigždžių ligos“ kažkaip pavyko išvengti, bet bemiegės įtempto darbo valandos nepraeina be pėdsakų net tuomet, kai darbas labai mėgstamas. Susidūręs su sveikatos problemomis jis rimtai vykdo gydytojų rekomendacijas ir tiki, kad po neilgo atokvėpio vėl galės visas jėgas skirti tobulinimuisi ir grožio kūrimui. Nuolat besišypsantis, skubantis ir besiklausantis smagios muzikos jaunuolis labai griežtai suplanavo savo vasaros laiką: birželis skirtas pradėtiems darbams užbaigti, liepa – poilsiui, gerai literatūrai ir sveikatai, rugpjūtis – diplominiam darbui ginti. Šiuo metu Vitalijus mokosi Klaipėdos tęstinių studijų institute, siekia įgyti išvaizdos ir stiliaus dizaino specialisto diplomą. Rugsėjį jis ketina tęsti mokslus, įgyti sukirpėjo-konstruktoriaus profesiją, kurios pagrindų daug metų mokėsi savarankiškai, iš knygų. Dvidešimt dvejų metų sulaukęs jaunuolis puikiai žino, kad kelyje į numatytą tikslą būna nenumatytų posūkių, bet šios vasaros planų ketina laikytis labai griežtai.
„Kol mokiausi mokykloje, nuolat siuvau namuose ir net klasėje. Tuo metu turėjau vienintelę svajonę – įsigyti patalpas individualiai siuvimo studijai. Įsigijau. Pastačiau dirbtuvę, pasamdžiau siuvėjas, sukirpėjas. Bet darbas neteikė tiek džiaugsmo, kiek tikėjausi. Nusprendžiau, kad dar reikia pasimokyti, susisteminti turimas žinias, įgyti diplomą. Taigi dabar patalpos nenaudojamos“.
Būdamas moksleivis, Vitalijus nemanė, kad mokytis gali būti taip pat įdomu, kaip ir kurti. Siūti ir siuvinėti jis pradėjo dar vaikystėje, lankydamas Justiniškių vaikų klubo būrelį. Siuvo prašmatnius drabužius lėlėms, puošė juos karoliukais, o per gimtadienius laukė vienintelės vertingos dovanos – naujos lėlės. Pirmoji Vitalijaus drabužių kolekcija – lėlių suknelės. Klubo parodoje jos buvo labai gerai įvertintos, ir vaikinukas ryžosi pradėti siūti žmonėms. Pirmąją savo baltų, vyšnios žydėjimą simbolizuojančių suknelių kolekciją dvylikametis berniukas taip pat pristatė klube Justiniškėse. Šios penkios baltos suknelės pirmąkart patraukė žiniasklaidos dėmesį ir atnešė pirmąją šlovę. Pasiuvęs antrosios kolekcijos drabužius Vitalijus jau sąmoningai siekė dėmesio, į pristatymą kvietė korespondentus. Atsirado daugybė klientų, tarp kurių buvo ir garsių, ir labai turtingų žmonių. Pelnęs visuotinį pripažinimą, sukaupęs drąsos, berniukas pareiškė, kad nuo šiol jis nebegaiš laiko mokykloje: per pamokas siūs ir siuvinės. Tai buvo rugsėjo pirmąją, aštuntoje klasėje. Mokyklos vadovybė palankiai pažvelgė į šią išskirtinio vaiko užgaidą, mokytojai taip pat susitaikė, nors ne visi vienodai greitai. Tačiau po šios moralinės pergalės sekė skaudus likimo smūgis: klasės draugai nesidžiaugė turėdami šalia savęs išskirtinių gabumų draugą, tyčiojosi iš jo „nevyriško“ pomėgio. Skaudu buvo girdėti berniukų patyčias, neapsiėjo ir be fizinio smurto, bet itin piktai ir rafinuotai skaudino mergaitės, kiekviename žingsnyje laidžiusios pašaipias replikas. Vitalijaus mokymosi vyresniosiose klasėse laikai paženklinti uoliu darbu ir draugų stoka. Per visą tą laiką jis dėkingai prisimena tik vieną gerą mokslo draugą. Tačiau smagu prisiminti paskutiniuosius mokslo metus, kai visi dvejojo rinkdamiesi profesiją ir pavydėjo Vitalijui ankstyvo apsisprendimo bei turimų pasiekimų. Dar mielesnis prisiminimas – viso mokslo draugų kolektyvo atsiprašymas per pirmąjį klasės susitikimą.
Vitalijus Autukas gimė 1984 m. Nei ankstyvoje vaikystėje, nei vėliau jis savo šeimoje nepastebėjo pomėgio dailei ar rankdarbiams, tad apie savo pašaukimą gali tik spėlioti. Tačiau dar mokydamasis mokykloje, 1996–2001 m. jis spėjo sukurti ir pristatyti devynias kolekcijas, sėkmingai dalyvavo įvairiuose konkursuose, o baigęs vidurinę, 2003 m., išbandė jėgas teatro scenoje – sukūrė drabužius Jurijaus Smorygino šokio spektakliui „Bohema“.
Sulaukęs 18 metų jaunasis dizaineris jau turėjo septynias pavaldžias darbuotojas. Dauguma jų pagal amžių tiko būti mamomis. Iš jų Vitalijus mokėsi siuvimo technologijos subtilybių, kurių nerado aprašytų knygose. Ankstyva darbo patirtis tikrai nenuėjo veltui: paragavęs nuomininko duonos, įsitikino, kad būtina turėti nuosavas patalpas. Padirbėjęs su kolektyvu suvokė, kad norint ko nors išmokti, geriausia mokytis sistemingai ir nuosekliai.
Žinių ieškojimo kelias per Klaipėdą atvedė į Kauną, VšĮ „Paslaugų verslo ir profesinio rengimo centras“. Studijuodamas išvaizdos stiliaus dizainą vaikinas sutiko daug vienaminčių bendraamžių, bet labiausiai jį džiugina jautrūs, dėmesingi ir išmintingi pedagogai, palankiai žiūrintys ir į kūrybą, ir į darbą pagal užsakymus.
Paklaustas, ar tarp garsenybių ir verslo moterų, kurioms drabužius kuria Vitalijus Autukas, pirmuoju arba kuriuo nors kitu eilės numeriu įrašyta jo mama, dizaineris ryžtingai purto galvą: „Mama man – tik mama, o aš jai – vis dar vaikas. Nenoriu, kad tie santykiai keistųsi ir niekada neperšu jai nei savo darbo vaisių, nei patarimų stiliaus klausimais“.
Išgirdęs tokį pasakojimą ne dabar, o prieš kokius 70 metų, niekas nebūtų nustebęs. Tuomet nuo seno kiekviena jauna mergina nėrė, mezgė, audė ir viena už kitą gražiau siuvinėjo. Net sunkiausiomis gyvenimo sąlygomis moterys ir merginos stengdavosi kuo labiau papuošti savo buitį. Kiekvienas jų rankdarbis turėdavo tam tikrą paskirtį. Iš namuose austų audinių siūdavo rūbus, raštuotais audiniais puošdavo pirkias, vienspalvius audinius siuvinėdavo. Labiausiai buvo paplitusios siuvinėtos skaros, staltiesės, pagalvių, lovų ir sienų užtiesalai. Įvairiais siuvinėjimais moterys ir panelės puošdavo savo išeiginius rūbus. Ypač puošnūs buvo vestuviniai ir tautiniai rūbai.
Dovanoms skirti rankdarbiai taip pat buvo praktinio pobūdžio. Ilgiausiai išsilaikė dovanoms, su apeigomis, papročiais susiję ir kitokie proginiai dirbiniai, kurių kasdien nenaudojo. Iš kartos į kartą jie buvo perduodami kaip prisiminimas, kaupėsi mūsų motulių kraitinėse ir kitose namų skryniose, rūbų spintose. Išlikusi jų dalelė šiandien saugoma ir eksponuojama muziejuose. Šiais dailiais darbeliais domisi nedaug jaunimo. Gal ir norėtų, bet pagrindinė priežastis – nemoka ir neturi iš ko pasimokyti. Daugelis mamyčių ir senelių nebemoka nerti ir siuvinėti, negali pamokyti savo dukrelių. Siuvinėjimas pasidarė nepopuliarus ir nemadingas užsiėmimas.
Molėtų savivaldybės, krašto muziejaus darbuotojai, tautodailininkų draugijos narės nusprendė atgaivinti šį gražų ir vertingą užsiėmimą: sumanė rengti seminarus-stovyklas ir juose mokyti siuvinėjimo meno. Molėtų rajono situacija dėkinga ir beveik unikali – toje pačioje vietovėje gyvena ir kuria trys garsios tautodailininkės siuvinėtojos: Janina Čekelienė, Teresė Sabaliauskienė ir Ramutė Žiagūnienė. Sovietmečiu, kai Lietuva buvo stumiama į kitataučių kultūrą ir svetimas tradicijas, jos neleido sunykti vienai labiausiai šalyje paplitusių tautodailės meno šakų, gyvuojančiai Lietuvoje nuo seniausių laikų. Ir šiandien jos siekia palaikyti tautinio siuvinėjimo tradicijos gyvybingumą, kuruoja nuo 2004 m. Molėtų krašto muziejaus ir tautodailininkų draugijos rengiamas vasaros jaunųjų siuvinėtojų stovyklas. Šiemet siuvinėtojų stovykla-seminaras vyko Balninkų seniūnijos Geliogalių kaime. Kartu gyvendamos ir dirbdamos, Molėtų krašto muziejaus etnografės Nijolės Aleinikovienės vadovaujamos mergaitės per gana trumpą laiką ne tik imliai mokėsi siuvinėjimo paslapčių, bet ir čia pat realizavo įgytas žinias. Šiais metais jos siuvinėjo prijuostes. Stovykloje sukurtų darbų parodoje, kuri buvo atidaryta Balninkų kaimo bendruomenės centro patalpose, lankytojus žavėjo gražūs ir patrauklūs, kruopščiai ir stropiai atlikti darbai. Akys raibo ir nuo įvairių kitų, anksčiau, laisvalaikiu sukurtų siuvinių. Kiekvienas jų vertas dėmesio, į kiekvieną įdėta dalelė širdies. Neslėpdamos pasitenkinimo ir pasididžiavimo, kad ankstesnėse stovyklose išmoko baltojo siuvinėjimo (adinukės) pagrindų, kad moka dailiai išguldyti baltuosius raštus ir ornamentus ant akinamo baltumo skarelių, kad moka ir atlieka joms pačius neįdomiausius ir nuobodžiausius darbus – paruošia siuvinius eksponuoti (krakmolina, lygina), kantriosios darbštuolėlės teigė, kad siuvinėti spalvotais siūlais joms lengviau, linksmiau, įdomiau ir gana sudėtinga – reikia mokėti šešėliuoti, žinoti kitas siuvinėjimo meno paslaptis. Jaunų mergaičių, būsimų motinų talentas ypač stebino ir žavėjo tuo, kad jaunosios senelių sekėjos taikliai pasirinko raštus ir spalvas, taip įrodydamos ir džiugindamos tuo, kad jaunimui dar teberūpi senosios tradicijos, tautinio paveldo studijavimas. Užuot snarpsojusios prie kompiuterio ir leidusios laiką triukšminguose vakarėliuose, jaunosios siuvinėtojos mielai sėdi prie kuriamo rankdarbio, kuriame matyti ir senųjų močiučių darbų atspindžiai, ir nuosava išmonė bei įvairūs kūrybiniai ieškojimai, beje, gražiai pratęsiantys aukštaičių liaudies meno tradicijas: viskas iš senosios buities, viskas – mūsų dabarties buičiai. Savo darbeliuose plačiai naudodamos lietuvių liaudies tekstilės menines priemones: raštus, ornamentus, atlikimo techniką, medžiagas, spalvinius sprendimus, darbščiosios mergaitės ne tik tobulėja, patiria grožio ir kūrybos malonumą, bet ir pačios, gal net to nesuvokdamos, savo darbu atgaivina lietuvių kultūros paveldą, jį populiarina, išmoksta juo naudotis, jį turtina ir plečia. Žemyna Aleinikovaitė, Akvilė Rudėnaitė, Dalia Geležauskaitė, Monika ir Emilija Seibutytės, Viktorija ir Aurelija Šileiko ir Meilė Petrauskaitė, kurios dar vaikystėje išmoko adata ir siūlais piešti nuostabiausius ornamentus, „sodinti“ audeklo skiautėse įvairiaspalvių gėlių darželius, puokštes ir pavienes gėles, į jaunųjų siuvinėtojų stovyklą atvyko iš Kauno, Joniškio, Molėtų ir Utenos rajonų; galbūt jos seks jas šio meno paslapčių mokančių tautodailininkių pėdomis ir, kaip jos, net tapusios mamomis ir močiutėmis, kurs ir pasaulyje garsins Lietuvos vardą, jos kultūrinį paveldą ir protėvių liaudies meno tradicijas. „Norėtume, kad tautinės siuvinėjimo tradicijos būtų gyvybingos ir puoselėjamos, kad jos skiepytų meilę grožiui ir darbui, kad siuvinėjimo stovykloje kiekviena jauna siuvinėtoja įgytų būtinų žinių, o jų rankdarbių parodėlė būtų naudinga ir kiekvienai patyrusiai siuvinėjimo meno mėgėjai,“ – kalbėjo projekto autorė, stovyklos šeimininkė, Molėtų krašto muziejaus etnografė Nijolė Aleinikovienė. Akivaizdu, kad dukros pranoko mamas, o jaunųjų siuvinėtojų stovyklų rezultatai – stovyklų organizatorių lūkesčius.
Taigi pirmosios violetinės pelės, kuri atkeliavo iš Birutės auksarankės pusseserės namų, laukė tikrai ne pati draugiškiausia kompanija. Tačiau pelė buvo atkakli, pakibo virtuvėje ant vinies ir pradėjo išdidžiai dairytis. Kur gi ne. Katinai Bosas ir Bagis buvo žemai ir visai nebaisūs. Namai buvo jaukūs ir gražūs. Bet šeimininkė liūdna. Pelė tai pastebėjo. Ir ji taip pat truputį nuliūdo. Tačiau neilgai. Netrukus draugiškos Birutės rankos jau tyrinėjo violetinę pelę. Smailas snukutis, apskritos ausys ir dailutėliai rūbai. Visa tai buvo pritvirtinta prie šluotos. Šluotos? Taip, taip, pelė buvo ne po šluota, o ant šluotos. Šluota, pasirodo, ir yra pelės stuburas, o kartu ji labai dailiai padeda suformuoti pelės sijonus. Netrukus Birutė perprato pelės anatomiją, o tada atsinešė žirkles, audinių ir kibo į darbą. Violetinė pelė, žinoma, nudžiugo: bus ne viena. Bet neįtarė, kad net labai ne viena. Ji nežinojo ir kitko, – kad pelės, gimsiančios viena po kitos, lyg kokį sūrį kramsnos liūdną Birutės ligos laiką ir jos dienelės dabar jau bus ir linksmesnės, ir greitesnės. Tokia buvo pradžia prieš dvejus metus. O dabar ir Birutė, ir jos pelės daug linksmesnės. Gal pavyko sugraužti ne tik laiką, bet ir ligas?
Žinoma, laikyti adatą rankoje Birutei buvo ne naujiena. Rankdarbius ji mėgo ir seniau, ypač lino. Todėl vos suradus laiko nuo intensyvaus žurnalistės darbo šį bei tą nunerdavo, numegzdavo ar pasiūdavo. Nuo genų niekur nepabėgsi, o giminėje auksarankių netrūko. Buvo ir audėjų, ir siuvėjų, ir medžio drožėjų, o a. a. Birutės sesuo buvo puiki siuvinėtoja. Tad Birutės ir šiandien negąsdina kalbos, kad neva padėvėtų rūbų parduotuvės atpratins moteris nuo rankdarbių, mergaitės nieko nemezga. Jos nuomone, lietuvei moteriai rankdarbiai tiesiog įgimti, tad kas norės, tas išmoks. Ir visai nesvarbu, kelerių metų. Svarbiausia –vidinis poreikis. Kaip kad Birutei ir nutiko su pelėmis. Pasiuvo pirmą, pasiuvo antrą, ir užkliuvo. Sakysite, gal verslas? Birutė kvatotųsi: tik poreikis ir atsipalaidavimas po kitų darbų. Rašai rašai, bėgi bėgi, ir staiga nieko nebesinori. Nei rašyti, nei skaityti, nei televizorių žiūrėti. Štai tada imi ir su visomis mintimis paskęsti savo skudurėliuose. Šiandien siuvi galvas, rytoj – nosis, poryt – ausis. Na, o jau maloniausioji dalis – peles puošti. Birutė ir puošia. Ne bet kaip. Dailiai ir skoningai. Rankogaliai, žiūrėk, siuvinėti, sijonai beveik tautiniai, pasijoniai nėriniuoti, prikyštės raštuotos. Vienos pelės su karūnomis, kitos su skrybėlėmis, vienos su pelerinomis, kitos – su skaromis, o jau su rankinukais tai visos. Todėl kai kurios pelės lyg senos dvaro ponios, kitos – lyg jaunutės miesto panaitės. Ir būtinai visos ausyje su auskarėliu. Tai Birutės pelių skiriamasis ženklas. Visos, matyti, pasiūtos su didžiule meile. Tik ne visos violetinei pelei laiko kompaniją. Dauguma pelių Birutės namus palieka. Dažniausiai iškeliauja kaip dovanos. Visi laimingi turėdami namuose tokią jaukią pelę. O Birutė laiminga, kad kiti laimingi ir kad namuose daugiau vietos. Jei tik apskritai jos gali būti daugiau. Mat kad galėtum siūti pelių drabužius, būtinas didelis audinių pasirinkimas. O didžiausias jis padėvėtų drabužių parduotuvėse. Ten Birutę jau pažįsta ir dabar niekas nesistebi, kai ji perka net pigiausius drabužėlius. Taip, jie gal ir nemadingi, bet pelių apdarams tinka puikiai. Juolab kad Birutė netingi juos padabinti savo nėrinukais, mezginukais, dailiais kaspinėliais. Žinoma, ir geri pažįstami pelių siuvėjai nepagaili išaugtų ar nebemadingų drabužėlių. Tokie tad lobiai ir „gula“ po sofa, kol prireikia peles puošti. Tada prasideda žaidimas „tinka – netinka“, o dažniausiai ko nors dar reikia pripirkti. Kartais pinti kasas Birutė prikalbina ir vyrą. Jis laiko, ji pina, ir, žiūrėk, atsiranda visa serija kasuotų pelių. Joms iš po sijono dailiai kyšo šluotos galiukai. Kartais – tos geltonos iš ryžių, o kartais – ir iš lietuviškų berželių.
Tiesa, didžiosios pelės dabar jau turi vaikų. Tai jau tikras autorinis Birutės darbas. Labai į mamas panašios, bet dar visai mažutės, mielos ir dailutės. Kam padovanosi – tas nusišypsos ir ras vietelę pelytei namuose. Na, o didesnės pelės dažniausiai gyvena sodybose, sodo nameliuose, kabo prie židinio, ar, kaip pelėms ir dera, – virtuvėje. Kartais jos iškeliauja pasižmonėti į parodas, kartais siuvamos pagal užsakymus, o kartais – savo šeimininkus randa tiesiog per pažįstamus. Yra ir pelių emigrančių – Vokietijoje, Anglijoje ir Kanadoje. Mugėse pelės irgi būtų mielai perkamos, bet pati Birutė mugių neieško, mat ten reikia turėti verslo liudijimą. O ji tik juokiasi ir sako, kad tai tikrai nėra jos verslas. Siuva tiesiog kada užsimano ir neketina iš pelių pralobti: „Bet tvarka keista. Kartais atrodo, kad mano pelė gali sugriauti valstybės pamatus ir nutolinti euro įvedimą.“
Šiandien Birutė sako, kad jau pasiuvo per tris šimtus pelių ir nė dviejų vienodų. Todėl kai kas nors pasiūlo siūti lėles, ji tik galvą papurto – nuogąstauja, kad lėlė neišeitų peliško veido, ir specializacijos keisti kol kas neketina. O skirtis su savo pelėmis Birutei negaila. Sako, kai mato, kad žmogui jos darbas patinka, tai tik smagu. Todėl adata dar žada darbuotis, kas kita žurnalistika. Juk pilni maišeliai auselių, galvelių ir smailių noselių tik ir laukia, kada į dienos šviesą ištrauktos, išpuoštos, padabintos ir pradės naują pelės gyvenimą. Beje, stalčiuose Birutės laukia ir jos sukurti eilėraščiai, kuriuos ji laiko turėdama galbūt ims ir suguldys į kokią knygelę. Juk ką jau ką, o gyvenime labiausiai myli... Peles? Ir peles, bet tik po knygų.
Net šiuolaikiškiausi, ekonomiški kieto ar skysto kuro katilai turi vieną bėdą – jų dūmai šalti. Todėl kartu su suodžiais į viršų jie kyla lėtai, suodžiai nusėda ant kamino sienelių. Seniau, kai kuro netaupėme, karšta srovė didžiąją suodžių dalį išnešdavo per kaminą. Dar blogiau, kai kūrenama įvairiomis atliekomis, plastmasėmis, faneros likučiais. Klijai bei kitos cheminės medžiagos prilimpa prie kamino sienelių, ir šios pasidaro tarsi glazūruotos. Net šiuolaikiška technika apsirūpinęs kaminkrėtys tokio „stiklo“ nenugramdys.
– Yra liaudiškų patarimų, kaip išvengti nemalonumų: reikia kūrenti drebulės medieną, į degančią krosnį reguliariai įmesti bulvių lupenų. Parduotuvėse galima įsigyti ir specialių cheminių priemonių, – sakė E.Stalmokas.
Kai kaminas užanka
Rašinio autorių pasiekė žinia apie Gargžduose privačių asmenų teikiamą kaminų valymo paslaugą. Susiskambinus telefonu sutarėme: taip, galima apie juos parašyti, tačiau nei fotografuotis, nei savo pavardžių skelbti jaunieji kaminkrėčiai nepageidavo.
Tomas ir Andrius kaminkrėčio darbu susidomėjo prieš porą metų ir dabar dirba vienoje komandoje.
– Man būtinai reikėjo savame name išsivalyti kaminą. Kadangi mūsų mieste niekas tokios paslaugos neteikė, darbo teko imtis pačiam. Močiutė pasakojo, jog paskutinis kaminkrėtys Gargžduose mirė Smetonos laikais, nuo tada jų ir nebeliko, niekas kaminų nebevalė. Taip kilo sumanymas kaminą išvalyti ne tik sau, bet ir kitiems. Pasidomėję, pasikonsultavę su Vilniaus kaminkrėčiais, Klaipėdos gaisrininkų draugija, pasiskaitę internete įsigijome patentus ir pradėjome dirbti, – prisimena Tomas.
Kaminkrėčiai pasakojo neretai susiduriantys su užleistais ar net sugadintais kaminais. Būna, žmogus paprašo kaimyno, nebijančio lipti ant stogo, už butelį išvalyti kaminą. Tas su eglės šakomis šveičia, svorius kabina, kiti su dyzeliniu kuru bando išdeginti. Užsidegę suodžiai sprogsta, išjudindami visą kaminą, tada jau skambina tikriesiems kaminkrėčiams. Išsijudinus plytoms kaminą tenka permūryti.
– Senieji kaimų gyventojai mus pasikviečia tik tada, kai jau bėda, ir yra pasiryžę mokėti bet kiek, kad tik „išgelbėtume“. Tokiuose apleistuose kaminuose aptinkame visokiausių radinių, galutinai užkimšusių kanalą, – paukščių suneštų kaulų, medžio šakų, alaus butelių kamštukų. Viename buvo įstrigęs „hantelis“ – kažkoks vietinis kaminkrėtys jį tikriausiai naudojo vietoj svarsčio, – pasakojo Tomas, svarstydamas, kad ateityje gal net pavyktų iš tų radinių ir kokį muziejuką įkurti.
Įrankių arsenalas
Andrius ir Tomas sakė, kad neišvalomų kaminų nėra, nors kartais jie būna sunkiai prieinami. Visada vežiojasi kopėčias, į pagalbą tenka kviesti ir bokštelį – tada paslaugos kaina kyla. Jei kaminą išvalo per valandą, pakanka 100 litų.
Gargždiškiai kaminkrėčiai naudojasi profesionaliais įrankiais, ypač patogūs pagaminti Norvegijoje. Tai metaliniai šepečiai, kurių forma parenkama atsižvelgiant į kamino skersmenį, kad šeriai gerai nubrauktų prie sienelių prilipusias daleles. Šepečio apačioje tvirtina svarstį, ir, šį įrenginį pririšę prie virvės, leidžia kaminu žemyn bei kelia aukštyn, kol kanalas visiškai išvalomas. Užakusius kanalus tenka pramušti specialiais vamzdžiais. Vienas kaminkrėtys darbuojasi ant stogo, kitas apačioje surenka suodžius. Po tokio darbo abu kaminkrėčiai tampa juodi, tenka ne tik patiems maudytis, bet ir rūbus skalbti.
Saugodami kvėpavimo takus, kaminkrėčiai naudojasi respiratoriais. Išsiaiškino, jog smulkias anglies dalelytes sulaiko pipirų malimo cechuose naudojami respiratoriai.
Per savo darbo praktiką kaminkrėčiai priėjo prie išvados, kad geriausia kamino angos forma – ovalinė, tokios sienelės mažiausiai apsineša suodžiais. Stačiakampio formos indėklų kampuose dėl temperatūrų skirtumo kaupiasi suodžiai, toks kaminas greičiau užanka.
Per dvejus metus spėta išgarsėti ne tik Gargžduose, bet ir aplinkiniuose miestuose bei miesteliuose – juos kviečia į Endriejavą, Priekulę, Dreverną, Kretingą, net į Palangą.
Didelio mokslo nereikia
Kalbėdamas apie būtinumą valyti kaminus, Klaipėdos apskrities gaisrininkų draugijos vadovas E. Stalmokas nebuvo labai kategoriškas. Esant reikalui, sakė, kaminą išsivalys ir pats savininkas, kursų baigti ir licencijų niekas nereikalauja.
– Norinčiuosius šiuo darbu užsiimti visada pakonsultuosiu, ne kartą į mane dėl to yra kreipęsi. Kaminą vien tik valyti 2-3 kartus per sezoną nepakanka, jam būtina ir kitokia priežiūra. Kasmet visą kaminą reikėtų nubaltinti, tada nesunku pastebėti kiaurymes – tose vietose jis aprūksta, skyles būtina užtaisyti. Labai svarbu kamino galvutės (dalies, esančios virš stogo) remontas. Ir degimo produktai, ir atmosferos reiškiniai veikia plytas bei skiedinį, kamino viršus suskilinėja, plytos išsilaisvina, net nukrenta. Vėjas gali pradėti pūsti dūmus atgal, kyla gaisro pavojus, – sakė E. Stalmokas.
Gaisrininkų draugijos vadovo žodžiais, gaisrų dėl netvarkingų krosnių ar kaminų Lietuvoje per porą dešimtmečių padaugėjo kelis kartus, smarkiai išaugo ir juose žuvusių žmonių skaičius. Taip esą todėl, kad sumažėjo galimybė kontroliuoti privačių namų savininkus. Priešgaisrinės inspekcijos pažymos bereikia tik priimant eksploatuoti naują gyvenamąjį namą, o kas jame dedasi vėliau – pačių šeimininkų reikalas.
– Draugija kaminų nebevalo, krosnių nemūrija. Esame 10 darbuotojų, pageidaujantiems įrengiame žaibolaidžius, pildome gesintuvus, prekiaujame pirminėmis gaisro gesinimo priemonėmis, impregnuojame medieną, – sakė E. Stalmokas.
Modernios šildymo technologijos ir tam tikras abejingumas žmonių saugumui kaminkrėčio profesiją beveik sunaikino, o likę pavieniai kaminkrėčiai užsimaskavo, manydami, jog šis darbas neprestižinis. Mūsų kalbintas Tomas, nenorėjęs sakyti savo pavardės, mano, jog kaminkrėčio siluetas ant namo stogo vis dėlto galėtų būti ir tam tikra Lietuvos įvaizdžio detalė, suteiktų netikėto žavesio.
Poliams – tvirtas pagrindas
Kodėl lieptus statome tiktai žiemą, kai vandens telkiniai užšalę, padengti storu ledu? Todėl, kad norint įkalti polius, reikalingas tvirtas pagrindas. Įsibridęs į ežerą polių neįkalsi: jie būna išlindę virš vandens apie porą metrų, tai nei rankas iškėlęs kalsi, nei kopėčias, nei kokį stalą pasistatysi. O ant ledo labai patogu: nusibraižome būsimo liepto planą, išgręžiame skyles ir, įstatę polius, juos sukalame. Kai yra ledo, gali vaikščioti aplinkui ir visus darbus lengvai atlikti.
Esame sukūrę technologiją, kaip pastatyti lieptą vasarą, bet tam reikalingos didelės investicijos, labai pakiltų statinių kaina, tad kol kas ja nesinaudojame.
Nutarus, kad jums būtinai reikia liepto, pagalvokite, kokio dydžio bei išplanavimo norėtumėte. Yra toks reikalavimas: jeigu lieptas nutolęs ne daugiau kaip 15 m nuo kranto ir jo plotas yra ne didesnis nei 30 kv. m, leidimo jo statybai nereikia. Jeigu tos ribos peržengtos, tada liepto statyba derinama su vietos architektais.
Atsakingiausias momentas yra pasirinkti tinkamą liepto aukštį virš vandens. Tirpstant ledui vandens lygis kyla, kartu kyla ir ledas, tad jeigu metalinė konstrukcija įrengta per žemai, ledas ją gali užkabinti ir iškilnoti. Todėl statantys lieptą turi būti labai gerai susipažinę su ežero, tvenkinio ar kūdros vandens lygio svyravimu. Jeigu prie ežero gyvenate neseniai, turėtumėte paklausinėti vietinių gyventojų, kiek vanduo pakyla ledams tirpstant, nes kitaip nieko neapskaičiuosi. Vienų ežerų vandens lygis svyruoja apie 60-70 cm, kitų, kurie yra pratekantys, jis gali būti mažesnis – iki 30-40 cm. Vienoks ar kitoks, svyravimas vis tiek yra, kitaip negali būti. Lygiai taip pat vandens lygis keičiasi tvenkiniuose, kūdrose, jau nekalbant apie upių potvynius.
Metalinis karkasas turi būti pakilęs virš ledo tiek, kiek siekia maksimalus vandens lygis. Tačiau kas metai orai darosi vis labiau neprognozuojami, tad prie maksimalaus lygio patartina pridėti dar bent 10 cm.
Parenkama vieta lieptui, nubraižomas ant ledo planas, išgręžiamos skylės poliams ir jie įkalami. Tinkamiausi poliams yra juodo metalo vamzdžiai. Visiškai pakanka 76 mm skersmens, nors galima kalti ir storesnius. Sukalus polius, iš kampuočių suvirinamas metalinis karkasas ir ant jo montuojama medinė dalis. Kampuočiai turėtų būti 40-45 mm.
Poliai gali būti ir mediniai, jie pigesni už metalinius. Tačiau mediniai pridaro ir problemų: vandenyje medis pūva, pavasarį ledai juos iškilnoja, prie medžio ledas prilimpa ir sunkiai atlimpa, ilgesnio laiko reikia, kad jis ištirptų. Metalinių polių ledas neiškilnoja, vos temperatūra pakyla aukščiau nulio, aplink metalinį polį iš karto susidaro eketė.
Liepto danga – iš maumedžio
Suvirinus metalinį karkasą, ant jo dedamos medinės lagės, prie kurių kalama danga. Geriausia mediena lieptui – maumedis. Ši mediena brangesnė negu pušis ar eglė, bet tarnaus 15 m., o kiti spygliuočiai – 5 m. Impregnuojant, lakuojant, žodžiu, papildomai įdėjus lėšų, eglė ar pušis laikysis gal ir 10 m., bet ar ne geriau investuoti į ilgaamžiškesnę medieną?
Uždėjus dangą, daromi turėklai, suoliukai. Kad prie liepto būtų patogu prieiti, įrengiami laiptukai. Jeigu krantas statesnis, tinkamai pritaikyti laiptukai, priėjimas papuoš ne tik lieptą, bet ir aplinką. Beje, pastačius lieptą jis su krantu nesujungiamas, tą padaryti reikia ledams ištirpus, vandeniui nuslūgus.
Koks turi būti liepto plotis? Toks, kad galėtų prasilenkti du žmonės. Tam pakanka 1,5 m pločio, bet jeigu žmogus nori, gali daryti ir 2 m pločio. Jeigu liepto gale pageidaujate įrengti aikštelę, kur tilptų staliukas, suoliukas, patogi yra ne mažesnė kaip 9 kv. m.
Lieptus darykite su vienu atviru kraštu, kad galima būtų priplaukti valtimi ar vandens dviračiu. Labai pravartu turėti pridedamą žemesnio lygio aikštelę – bus patogiau išlipti. Artėjant žiemai pridedamą aikštelę reikia nuimti.
Liepto danga daroma iš lygių lentų, čia nieko gudresnio nesugalvosi. Esam darę dangą iš rifliuotų maumedžio lentų su grioveliais. Atrodė gražiai, ir kojos gerai sukimba su paviršiumi, neslidinėja. Tačiau labai greitai atsiskleidė šios dangos trūkumai: grioveliuose užsilaiko purvas, lapai. Tokią dangą sudėtinga valyti, grioveliai trukdo nušluoti lapus. Kai kurie žmonės sakė, kad vaikščiodami rifliuota danga jaučia diskomfortą. Neverta prisigalvoti visokių įmantrybių, geriausia – lygių lentų danga.
Maumedžio lentomis dengti lieptus patartina dar ir dėl to, kad šlapios jos ne tokios slidžios kaip kitos medienos. Itin slidžios ąžuolinės lentos, pabuvusios drėgmėje, palijus jos tampa tarsi čiuožykla. Bet kuri mediena sudrėkusi yra slidi, tad reikia saugotis, vaikščioti atsargiai.
Lieptų dangai galima naudoti ir kitų spygliuočių lentas, tačiau jas reikėtų impregnuoti vakuuminiu būdu.
Impregnavimas yra klasifikuojamas, kuo daugiau impregnanto įmirkyta mediena, tuo aukštesnė klasifikacija. Penktos, šeštos klasės impregnuota mediena žemėje, galima sakyti, nepūva. Bet juk lieptai yra ne vandenyje, o virš jo. Nors tai ir padidinto drėgnumo zona, tačiau takeliams, laipteliams, lieptų bei aikštelių dangai tinka ir ne pačios aukščiausios vakuuminio impregnavimo klasės spygliuočių lentos.
Vakuuminiu būdu impregnuoti medieną galima tik specialią įrangą turinčiose įmonėse, pramoniniu būdu. Taigi, nusipirkus pušines ar eglines lentas, reikės ieškoti, kas gali jas impregnuoti. Beje, maumedis taip pat ne amžinas, tad jeigu jį kalame į žemę, irgi vertėtų impregnuoti.
Dar apie polius
Kokie turėtų būti tarpai tarp polių? Tai priklauso nuo pasirinkto liepto pločio. Jeigu platesnis, tarkime, apie poros metrų, polius kalame kas pusantro metro. Jeigu lieptas 1,5 m pločio, polius kalame kas 2 m. Kad lieptas būtų stabilus, reikėtų laikytis šių proporcijų. Taupydami žmonės kartais pamažina polių skaičių, padidina tarpus tarp jų, ir vaikšto linguojančiu lieptu tarsi beždžionių tiltu.
Į žemę polį reikia kalti tol, kol lenda, kartais net 2,5 m, iki atsiremia į tvirtą dugną. Būna, kad tiek sukalus, pritrūksta ilgio, tada tenka privirinti. Arčiau kranto užtenka ir 0,5 m.
Yra ežerų, kur krantas ir dugnas – vieni akmenys, nėra kur įkišti kuolą. Badai, badai, įkali 0,5 m, ir viskas. Tą polį ištrauki, bandai kitoje vietoje, o jeigu nepajėgi ištraukti, tiesiog palieki. Nors metrą, nors pusantro, būtinai reikia įkalti polį į dugną.
Liepto apšvietimas ir apsauga
Daug kas mėgsta lieptus apšviesti. Tam yra įvairiausių lempučių, šviestuvų. Mūsų patarimas – jokiu būdu nedaryti elektros įvado 220 V. Ir dėl savo, ir dėl svečių saugumo, be to, ir gamtosaugininkai gali nubausti. Lieptui apšviesti visiškai pakanka 12 V. Įsirenkite ant kranto hermetišką paskirstymo dėžutę, pasistatykite transformatoriuką, kad įvadas nebūtų didesnis kaip 36 V. Laidus nutieskite po lieptu, po turėklais. Laidai dabar yra su triguba izoliacija, gerai apsaugoti, jokios papildomos apsaugos nereikia. Kokius šviestuvus pasirinkti – kiekvieno skonio reikalas.
Kai kuriuose ežeruose ledui tirpstant susidaro tam tikras spaudimas: jeigu lieptas stovi šiaurinėje pusėje, o pietinį krantą saulė labiau šildo, tirpdamas ledas pradeda stumtis į šiaurinę pusę. Jeigu ten pastatytas lieptas, ledas tartum lipa ant kranto, kartu stumdamas ir lieptą. Prieš prasidedant atitirpimui, ledą aplink lieptą būtinai reikia apipjauti, atpalaiduoti nuo didžiojo ledo, kad tempimai, spaudimai nedeformuotų liepto. Beje, šį statinį patartina prižiūrėti nuolat, taip pat kaip ir visus kitus.
Pagal statybų technologijos reikalavimus, daugelį darbų geriausia atlikti, kai oro temperatūra yra pliusinė. Pavyzdžiui, cementiniai ir betoniniai skiediniai sutvirtėja esant ne mažiau kaip 5 oC, namo išorės apdailai (dažymui, glaistymui) tinkamiausias šiltas sezonas, be to, nereikėtų pamiršti, kad metų laikas turi įtakos ir darbų kokybei.
Svarbiausias pastato konservavimo tikslas – apsaugoti jį nuo drėgmės. Kaip žinoma, vanduo, virsdamas ledu, plečiasi, didėja jo apimtys. Jeigu žiemos pradžioje lieka neapsaugotos sandūros bei siūlės (pirmiausia – horizontalios), prasidėjus šalčiams konstrukcijų elementai ims deformuotis ir irti. Todėl apsaugai nuo kritulių virš nebaigto statyti namo iš nebrangių medžiagų reikia suręsti laikinas konstrukcijas.
Specialistų tvirtinimu, pamatus (arba nulinį lygį) su cokoliniu aukštu, įrengtus iš plytų, betono ar gelžbetonio blokelių, patartina bent metams palikti be apkrovų, kad jie susėstų. Mediniams namams tai netaikoma, nes mediena yra palyginti lengva medžiaga ir pamatui tenka mažesnės apkrovos.
Prieš konservuojant, pamatus būtina kruopščiai apžiūrėti. Aptiktus juose nors mažiausius įtrūkimus ar nelygumus, per kuriuos gali skverbtis vanduo, būtina skubiai užhermetizuoti. Kai atšalus orams jau nebegalima šiems tikslams naudoti betoninių skiedinių, pamato sieneles reikia uždengti. Jeigu pamatas gerai įrengtas, nuo tiesioginių kritulių uždengiama tik viršutinė jo dalis. Kad tirpdamas vanduo nesikauptų greta pamato, iškasami grioveliai, kuriais jis nuteka tolyn. Jeigu dėl reljefo ypatumų to padaryti neįmanoma, būtina pasirūpinti pamatų hidroizoliacija iš išorės.
Sunkiausia žiemai parengti pamatus su rūsio patalpomis. Galima išmėginti liaudišką gudrybę: į rūsį primėtyti plastikinių butelių su vandeniu (pilti 1/3 dalį); šiuo atveju šalčio krūvis teks lede įšalusiems buteliams. Toks būdas tinka, kai patalpos iš viršaus apsaugotos nuo tiesioginių kritulių, o rūsio (ar baseino) dugne gali susikaupti tik nedidelis kiekis vandens. 1 kv. m reikia 3-4 vnt. butelių.
Jeigu statybos stabdomos įrengus sienas bei tarpaukštinius perdenginius, būtina pasirūpinti, kad krituliai nepatektų ant horizontalių konstrukcijų dalių. Tam iš lentų daromos grotos, kurios uždengiamos – tai bus laikinas namo stogas. Iš išorės sienų uždengti nereikia: nuo vertikalių paviršių vanduo nutekės, o per poras patekęs nedidelis drėgmės kiekis pavojaus nekels.
Lengviausia konservuoti rąstinį namą. Ši gamtinė medžiaga yra prisitaikiusi prie temperatūrų ir drėgmės svyravimų. Mediena drėgmę kaip sugeria, taip ją ir išskiria. Nuo tiesioginių kritulių patartina uždengti tik viršutinį rąstinio namo vainiką. Per žiemą perdrėkęs toks statinys nenukentės, nebent jo sėdimo laikas truks porą metų ilgiau. Be to, dar prieš statybų pradžią visi medienos gaminiai papildomai apdorojami apsauginėmis dangomis. Nepasiteisina tokių namų sienų apsauga polietileno plėvele: vanduo iš po hermetiškos plėvelės neišgaruoja, bet koncentruojasi ant sienų paviršių, o kondensato lašus sugeria mediena. Toks plėvele uždengtas statinys supus greičiau, nei paliktas su atviromis sienomis.
Jeigu stogas dar neuždengtas, namą reikia iš viršaus laikinai užkloti ekologišku ruberoidu arba polietileno plėvele – taip jis bus apsaugotas nuo dalinio suirimo. Tai ypač svarbu karkasiniams namams: jeigu įmirks bei apšals neuždengtos medinės gegnių konstrukcijos ir dėl to gerokai padidės jų svoris, statinys gali sugriūti.
Konservuodami namą nepamirškite pasirūpinti jo apsauga nuo neprašytų svečių ir ypač vaikų. Saugumo sumetimais be savininko niekam negalima vaikščioti statybvietėje.
Būtina užkalti durų, langų angas ir atjungti elektros tiekimą. Durims bei langams daromi rėmai iš lentų, ant kurių tiesiama kokia nors medžiaga arba užkalama fanera. Įprastinė polietileninė plėvelė netinka, kadangi ji greitai plyšta.
Tačiau rąstinius namus, kuriems būtinas tam tikras sėdimo laikas, patartina palikti žiemai su atviromis langų angomis, kad gerai išsivėdintų.
Labai svarbu pasirūpinti ir paklotomis komunikacijomis. Autonominę vandens šildymo sistemą prieš žiemą būtina prapūsti kompresoriumi, kad iš vamzdžių ištekėtų vanduo. Jį reikia pašalinti ir iš vandentiekio.
Jeigu namas konservuojamas ilgesniam laikui (daugiau kaip metams), patartina nevėdinamas jo dalis (kampus, perdangas iš rūsio pusės) apdoroti priemonėmis prieš bakterijas bei grybelius. Stabdant statybas vienam sezonui, to daryti nebūtina: žiemą mikroorganizmai praktiškai nesidaugina.
Leidinys "Šeimininkė"
Savaitraštis moterims ir visai šeimai.
Lietuvos floristo kūriniai
Marijus – vienas žinomiausių Lietuvos floristų. Jo sukurtomis proginėmis bei vestuvinėmis puokštėmis džiaugiasi daugelis garsių ir negarsių žmonių.
Jis yra ir Kauno paslaugų verslo darbuotojų profesinio rengimo centro dėstytojas, nuolat kviečiamas į įvairius floristų susibūrimus pasaulyje. O į „Žemės meno“ festivalį, dar vadinamą „Land art“, kuris kasmet vyksta vis kitoje šalyje, Marijus važiuoja nebe pirmą sykį. Dažniausiai su kolega Aivaru Anužiu (minėto centro Turizmo skyriaus vedėju).
Kaip kviestiniam svečiui jam apmokamas pragyvenimas svečiame krašte, padengiama dalis kelionės išlaidų. Marijus juokauja, jog kainuoja tik taurieji gėrimai, o visa kita – už dyką. Tačiau esmė ne čia, o tai, kad savo sukurtais darbais jis garsina mūsų šalį ir pats atsipalaiduoja nuo rutinos.
Šiemet unikalusis „Žemės meno“ festivalis vyko Kanadoje, prancūziškai kalbančioje Kvebeko provincijoje esančiame natūralios gamtos parke, kuris laikomas didžiausiu Šiaurės Amerikoje. Parkas yra dviejų dalių – viena sutvarkyta, joje pilna labai gražių ir didingų gėlių skulptūrų, pasisėdėti skirtų suoliukų, pavėsinių, puikių gamtos kampelių. Kita parko dalis – dar laukinė, ją į „Žemės meno“ festivalį susirinkę menininkai turėjo apipavidalinti savo moderniomis natūralios gamtos skulptūromis.
Trispalvė – Kvebeko provincijoje
2007 m. „Žemės meno“ festivalyje dalyvavo net trylika komandų iš įvairių šalių: Šveicarijos, Belgijos, Vokietijos, Tailando, Italijos, Ispanijos, Rusijos, Kanados ir, žinoma, Lietuvos. „Mūsų triukšmingą komandą drauge dalyvaujantys floristai prisimena nuo 2001 metų,“ – šypsosi Marijus.
Kiekvienoje komandoje – po du žmones. Lietuvius nuo kitų atskirti buvo labai nesunku, nes prieš vykdami į festivalį sporto prekių parduotuvėje nusipirko palaidines su vyčiais, Lietuvos vėliavos spalvomis margintas kepuraites, o darbo vietoje įsmeigė vėliavą atkartojančią reklaminę lentelę ir galiausiai krūmuose pakabino pačią vėliavą. Turistai, kurie atskubėdavo pažiūrėti, kaip kuria lietuviai, iškart būdavo informuoti, kad ši komanda yra iš Lietuvos, o ne iš Estijos ar Rusijos. „Kaip bebūtų apmaudu, bet Lietuvą mažai kas žino. Imdavau savo darbo kalendorių, kuriame buvo žemėlapis, ir rodydavau“.
Medžiagų darbui – į mišką
„Žemės meno“ festivalio dalyviai, draugiškai pasidalinę parko teritoriją, ėmėsi darbo. Menines skulptūras jie turėjo sukurti iš natūralių gamtoje esančių medžiagų, naudodami tik linines virves, be jokių floristinių priemonių, klijų ar vinių. Šios skulptūros turi išlikti bent keletą metų.
Taigi kiekviena komanda gavo po daržininko savivartį ir važiavo į mišką, kur buvo leista pasirinkti meno kūrimui tinkamų šakelių, vytelių, žolių ir pan. (minėtas turtas turėjo tilpti į atvirą savivarčio bagažinę). „Svarbiausia buvo sukurti darbus, kurie neiškristų iš natūralaus gamtos konteksto ir integruotųsi į aplinką“.
„Kiaušiniai“ ir „satelitai“
Kūrybai buvo skirta dešimt dienų, bet Marijus su kolega Aivaru apsisuko vos per penkias. Jie sukūrė du originalius darbus – lazdynus palei kamienus iškaišiojo kėnio šakomis ir dar iš šių šakų sukūrė vadinamuosius „kiaušinius“. „Paėmėme išdžiūvusią eglę, ją apvertėme ir pririšome pritvirtinę prie į žemę įsmeigto kuolo. Tada išpynėme kėnio šakomis – jos yra rausvai oranžinės ir ilgai nepraranda natūralios spalvos. Mūsų darbas buvo apie 3 m aukščio, tikiuosi jis išliks mažiausiai penkerius metus“.
Turistai taip ir zujo, norėdami kuo geriau suprasti, ką kuria menininkai. O gidai prieidavo ir tiesiog klausinėdavo, kad vėliau paaiškintų kitiems.
Įdomių darbų pademonstravo ir kitos užsienio komandos. Įspūdingai atrodė amerikiečių darbas, vadinamieji „Satelitai“. „Amerikiečiai parke rado plotą, kuriame buvo vien sausi krūmai ir jį išnaudojo sukurdami tarsi stiebus su satelitinėmis antenomis.
O štai kanadiečiai kūrė iš sausų medžių, ant kurių privarstė uogų. Belgai lazdyną išpynė ajerais.
Daug smalsuolių dėmesio sulaukė ispanų darbas „Klaustukas“ iš beržo tošies. Šalia – akmenimis grįsta šulinį primenanti skylė, į kurią visiems norėjosi žvilgtelėti.
Labai įspūdingas buvo šveicarų darbas – labirintas iš augmenijos. Ir juokingas, nes jame pasiklydo vienas kanadietis kūrėjes, užsimaukšlinęs taivanietišką kepurę“, – pokštavo Marijus.
Beje, parke taip pat yra ne menininkų, bet parko darbuotojų sukurtų objektų. Vienas jų – vapsvų ar bičių lizdas iš beržo tošies.
Įspūdingasis parkas
Parkas, kuriame vyko šiųmetis „Žemės meno“ festivalis, didžiausias pagal plotą Šiaurės Amerikoje natūralios gamtos parkas. Jo teritorijoje yra daugybė tvenkinukų, įspūdingas net 16 km ežeras, į kurį suteka mažesni upeliukai.
O kiek krioklių ir vandens kaskadų!!! “Nenuostabu, jog ten gausu vandens paukščių ir bebrų, o štai sausumoje galima sutikti briedžių. O ant akmeninių kalnų šlaitų deginasi ir poilsiauja žmonės. Smagu, bet man, deja, neteko to daryti dėl laiko stokos“, – šyptelėjo Marijus. Taip pat galima prisėsti nedidelėse pavėsinukėse ant suoliukų ir grožėtis puikiai sutvarkyta augmenija.
Marijus labai daug fotografavo ir parsivežė kalną nuotraukų, kuriose įamžintos sutvarkytoje parko dalyje stūksančios įspūdingos gyvų gėlių skulptūros.
Didžiulės skulptūros
„Viena jų – „Bitė Maja”, – juokavo Marijus. – Bitutė maždaug 3 m aukšio ir 5 m ilgio. Judina sparniukus ir galvytę, nes viduje įtaisyta saulės baterija“.
Ne ką mažiau įspūdingi 10 m aukščio sparniukus krutinantis laumžirgis ir 10 m ilgio gėlių vikšrelis, sukiojantis galvą.
Paukštis „Perkūno oželis“ toks aukštas, kad prie jos atsistojęs bet kas pasijustų kaip Coliukė. Einant pro šią skulptūrą pasigirsta paukščių balsai – tiesiog kam nors šalia judant automatiškai paleidžiamas įrašas.
Parke yra ir iš gėlių sukurtas vėžlys – tai Kanados provincijos Kvebeko simbolis. Anksčiau iš vėžlio kiauto indėnai darydavo papuošalus, Kvebeke pilna vėžliukų suvenyrų, o po parką bėginėja gyvi vėžliai“.
Gėlių skulptūros ančių šeimynėlė atrodo tarsi ką tik išlipusi iš vandens... Anot Marijaus, ančių parke tiek daug, kad neatsiginsi. Jos draugiškos, bet ir įkyrios – lenda prie turistų. Jei parke išsinuomoji valtį, išplaukęs į čia pat esantį tvenkinį visada sutiksi ančių. Beje, Marijus sakė, jog beveik visi kvebekiečiai turi valtis ir moka jas valdyti. „Jie gyvena pasaulyje vandeningiausiame žemyne, taigi valtis jiems kaip mums dviratis“.
Beje, o kaip kuriamos gėlių skulptūros? „Iš pradžių surenčiamas karkasas, tada jis pripildomas žemių ir užsodinamas gėlėmis“.
Po darbų – pramogos
Konkurencijos „Žemės meno“ festivalio dalyviai nejuto, tiesiog mėgavosi kūryba ir bendravo. Pasibaigus festivaliui visi sugriuvo nusifotografuoti Natūralios gamtos parke.
Beje, jie menus kūrė nuo ryto iki maždaug penkių vakaro, o paskui lankė žymias Kvebeko vietas, degustavo vyną, ragavo maisto, linksminosi mieste vysktančiuose renginiuose. Mat kaip tik tuo metu vyko du mėnesius trunkantis Kvebeko vasaros muzikos ir meno festivalis, tad vos atsidūrus gatvėje nuobodžiauti netekdavo. „Ant kiekvieno kampo džiazo atlikėjai, daininkai, šokėjai ir iliuzionistai, cirko artistai, kreizėjantys ir ant galvos stovintys akrobatai iki pat dešimtos vakaro. Jei dieną pavargai vaikštinėti, gali prisėsti ir pažiūrėti kiną po atviru dangumi. Bilietą pirkti būtina, nes tuomet gauni ir ausinukus, kitaip matysi tik vaizdą be garso“, – sako floristas. Senamiestyje nėra dangoraižių, namai neaukšti, dauguma raudonais stogais. „Atrodo tarsi pasakų nameliai“. Kvebeko administraciniai pastatai ir pilys alsuoja XVII a. Prancūziško stiliaus dvasia.
Taip pat matyti didžiulis Kvebeko uostas, į kurį suplaukia daugybė kruizinių laivų ir laivelių.
Gėlėtas senamiestis
Marijus iki šiol negali atsistebėti Kvebeke matyta gėlių gausa. Jis sako, kad tiek gėlių nėra beveik jokiame pasaulio mieste, na, nebent Šveicarijoje... Floristui kvapą gniaužė vaikštinėjant centrinėmis Kvebeko gatvėmis, o ypač senamiesčiu, ir grožintis nuo balkonų svyrančiomis gėlėmis, originaliais augalais dekoruotomis sodybomis bei jas juosiančia tvarkinga žaluma. Marijus sakė, jog spalvingos augmenijos dėka miestelis atrodęs labai gyvas, linksmas ir pulsuojantis energija. Ir tuoj pat pridūrė, kad mūsų miestų senamiesčiams dar toli iki Kvebeko gėlių rojaus. Ką darysi, mokysimės...
Menininko svajonės
Marijus svajoja panašų festivalį kaip „Land art“ surengti ir Lietuvoje. Tik baiminasi, kad ši idėja per daug kainuos ir nebus iš kur gauti pinigų.
Daug metų „Žilinsko galerijoje“ Kaune rengęs „Įkvėpimo dieną“, tapo floristikos plenero „Florma“ pradininku ir floristikos seminarus veda kaimo turizmą primenančioje aplinkoje.
Taip pat Marijus planuoja, kad jau nuo šio rudens Kaune duris atvers viena stipriausių floristikos mokyklų Lietuvoje. „Panašį į tą, kuri dabar veikia Šveicarijoje. Joje turėtų būti išduodami tarptautiniai diplomai, kviesimės stipriausius dėstytojus iš užsienio. Mūsų studentai galės stažuotis svetur, o užsieniečiai atvažiuos pas mus“.
Marijus tikisi, kad naujojoje floristikos mokykloje galės studijuoti ir ką tik baigę mokyklas, ir suaugę, kuriems floristika yra miela ir artima.
Marijus vėl gyvena kelionės dvasia, nes ne už ilgo lydės grupę lietuvių, latvių ir lenkų į Šveicariją mokytis floristikos. „Kai kurie jų garbaus amžiaus floristai...“ – šypteli Marijus. Jis geriau nei bet kas kitas žino, kad floristika yra aistra visam gyvenimui.
Iš kur jie atsirado
Prekybos centrai – tikri monstrai. Jų tikslas patenkinti jūsų momentinius troškimus ir „apšvarinti“ piniginę.
Šis hibridas skirsto žmones į turtingus ir vargšus. Įeinant jus apima jaudinanti laimė – šitokia prekių gausa atvirose lentynose, o prie kasos apima nusivylimas – už viską reikia mokėti.
Pagrindinė savitarnos parduotuvių užduotis – sukurti sąlygas, kuriose prekė-pati-save-parduoda. Jeigu prekybos centro pirkėjas, perkraudamas prekes į savo krepšį, klausia savęs: “Ir kam gi aš tiek daug visko prisipirkau?”, reiškia, prekybos centras pateisina savo pavadinimą.
Labirinte
Didelės parduotuvės pritraukia ne tik aptarnavimo kultūra ir gausiu prekių asortimentu. Prekybos centro aptarnavimas sukurtas pagal pirkėjų psichologiją. Nežinomos jėgos priverčia jus savanoriškai išversti kišenes ir pakloti visus pinigus iki paskutinio cento.
Smegenų ataka prasideda prie pat įėjimo. Gražios merginos šypsosi ir siūlo kuo nors pasivaišinti. Už dyką! Gyvenimas gali pasirodyti švente, bet tik ne jūsų. Vaišės daro įspūdį, bet kainuoja nepigiai.
Toliau paveikslėliai visai pasakiški. Imi talpų vežimėlį ir pradedi kelionę po pagundų pasaulį. Pats faktas – prieik ir imk ką nori – teikia didžiulį pasitenkinimą. Ranka pati siekia gražios pakuotės.
Išdėstyti prekes ant stelažų – tikras menas. Pavyzdžiui, pagal principą „logiškos poros“. Šalia alus ir pasūdyta užkanda, dešra ir garstyčios, arbata ir saldumynai. Perkate viena, o čia jums ir priedai.
Šalia vyno būtinai išdėlioti vaisiai, o šalia vaikiško maistelio – minkšti žaislai. Gali pasirodyti, kad tai labai patogu. Bet visa tai ne šiaip sau. Vadybininkai (valdytojai) supranta, kad kol rūpestinga mama renkasi maistą, vaikas išprašys iš jos ir žaisliuko.
Pieno ir duonos skyriai yra priešinguose parduotuvės galuose. Kol jūs įveikiate tą atstumą, vežimėlis stebuklingu būdu papilnėja, nors jūs visai nesiruošėte pirkti silkės ir dešros. Ši paslaptis turi kodinį pavadinimą “labirintas”. Kuo ilgesnis kelias nuo įėjimo iki kasos, tuo didesnė tikimybė, kad jūs vis dažniau sustosite, o tai reiškia, apžiūrėsite, susigundysite ir pirksite...
„Slėptuvės”
Labirinto principas tampriai susijęs su triuku, vadinamu “slėptuvėmis”. Pagrindiniai maisto produktai, tokie kaip miltai, cukrus ir druska, visada guli apačioje į kairę nuo praėjimo – paieškos taip pat padidina buvimo parduotuvėje laiką ir pirkėjo judėjimo trajektoriją. Prekybos centrų strategai tvirtina, kad mūsų kelias iki kasos užima 20 minučių. Nesunku suskaičiuoti, kiek produktų pavadinimų pateks į mūsų... skrandžio objektyvą.
Siauriausiuose praėjimuose, kur vargiai prasilenkia du vežimėliai ir susidaro kamštis, sudėtos brangiausios prekės. Mokslininkai pastebėjo, kad palankiausia pardavimui išdėstyti prekes 130 cm nuo grindų aukštyje. Paprastai čia žiūri žmogaus akys ir būtent čia išdėstytos brangios prekės. O kuo pigesnė prekė, tuo žemiau ji padėta.
Plačiai atvertomis akimis
Dar vienas triukas – gundantys vanilės, šviežiai iškeptos duonos ir pakepintos kavos kvapai, sukeliantys seilių išsiskyrimą. Suprantama, kad ne kiekvienas prekybos centras pats kepa duoną ir skrudina kavą. Šie aromatizatoriai sklinda oru per ventiliatorius. Toliau į rinkodarą įsijungia mūsų skrandžio sultys.
Mėsos produktai tikrai švieži tik savo išvaizda. Tai dėl specialaus vitrinų apšvietimo, suteikiančio mėsai rusvoką atspalvį ir gelsvą – sūriui. Mokslininkai įrodė, kad ryškiame apšvietime žmogus mirksi maždaug 32 kartus per minutę. Prekybos centre šviesa prislopinta, todėl jūs mirksite žymiai rečiau, o tai reiškia, kad galite žiūrėti į prekes plačiai atvertomis akimis.
Net muzika privers jus plačiai atidaryti piniginę. Ritmas, su ne daugiau kaip 60 smūgių per minutę, skirtas tam, kad sulėtintumėte žingsnį ir valandomis klaidžiotumėte prekybos centro labirintais.
Dabar jūs žinote nors ir ne visas, bet svarbiausias mažąsias didelių parduotuvių paslaptis, deja, net šie “demaskavimai” neišgelbės jūsų nuo nereikalingų pirkinių. Atėję į parduotuvę jūs ir vėl imsite klaidžioti vedini savo skrandžio pasaitėlio. Priešingu atveju prekybos centras jau nebus prekybos centras...
Iki susitikimo... „Akropolyje”.
Felčerė tapo veterinare
Nuo vaikystės mylėjau gyvūnus ir tvirtai žinojau, kad būsiu veterinarijos gydytoja. Mūsų žaislai buvo pliušiniai šuniukai ir meškiukai, kuriuos gydžiau. Mano tėvai iki šiol nesupranta, kodėl pasirinkau tokią profesiją. Juk esu miestietė, užaugau Kaune, man svetimas gyvenimas kaime, gyvulių priežiūra.
Baigusi vidurinę mokyklą, iš karto nesiryžau mokytis Veterinarijos akademijoje. Visi atkalbinėjo, kad tai vyriškas darbas. Gąsdino, kad visą gyvenimą vargsiu, po fermos srutas braidysiu. Anksčiau veterinarijos gydytojai dažniausiai ir dirbdavo kolūkiuose. Smulkių gyvūnų klinikos atsirado vėliau.
Taigi baigiau P. Mažylio medicinos mokyklą, įgijau medicinos felčerio specialybę ir įsitikinau, kad vis tiek traukia veterinarija. Parnešiau namo diplomą, kad tėvai būtų ramūs ir pasukau savo keliu, ryžausi įgyvendinti tai, apie ką svajojau.
Kraujo baimė patikrinta
Nors tradiciškai buvo manoma, kad veterinarijos gydytojas yra vyriška specialybė, mūsų kurse merginų buvo daugiau nei vaikinų. Situacija pasikeitė, kai atkūrus Lietuvos Nepriklausomybę pradėjo byrėti kolūkiai. Stambiųjų gyvulių į Veterinarijos akademijos klinikas atveždavo vis mažiau, nors įgyti praktinių žinių bazė buvo pakankama.
Studijų metais įgyvendinau dar vieną savo ypatingą svajonę – atlikdama praktiką, kelis mėnesius padirbėjau Klaipėdos delfinariume. Gydyti delfinų neteko, nes jie gerai prižiūrimi ir mažai serga. Mano darbas buvo prižiūrėti delfinę Gloriją ir jos du palikuonis.
Gilinantis į profesines paslaptis, nebuvo jokių netikėtumų. Jau seniai morališkai buvau pasiruošusi, kad reikės ir durti adata, ir pjauti. Tuo, kad nebijau kraujo, įsitikinau jau P. Mažylio mokykloje. Žinoma, gaila, kai gyvūnui reikia suteikti skausmo, tačiau toks darbas.
Meilė augintiniams ir jos ribos
Pradėti dirbti buvo baisu. Kol mokėmės, buvome visi kartu, padėdavome vieni kitiems. O tapusi veterinarijos gydytoja, esu pati už save atsakinga. Žinoma, pirmosiose mano darbovietėse dirbau ne viena, turėjau su kuo pasikonsultuoti ir savo kolegoms esu labai dėkinga. Išmokau, kur ieškoti informacijos, juk mokytis, tobulėti reikia nuolat, niekada visko negali žinoti.
Man svarbu buvo ir tai, kad išmokau bendrauti su gyvūnų šeimininkais. Su jų augintiniais daug paprasčiau. Dažniausiai jie nėra agresyvūs, leidžiasi apžiūrimi. Kartais sunkiau susikalbėti su šeimininku, paaiškinti, ko reikia jo augintiniui. Neretai girdžiu pasakymą „Mes savo augintinį labai mylime“, tačiau pas veterinarijos gydytoją ateina tada, kai šuniukas ar kačiukas jau seniai serga, jam padėti sunku.
Džiaugiuosi, kad žmonės myli savo augintinius, laiko juos savo šeimos nariais, tačiau kartais ta meilė yra labai keista. Daug gyvūnėlių turi antsvorį. Žmonės supranta, kad tai negerai, bet iš meilės gyvūnėliui nepajėgia apriboti jo mitybos. „Juk jis taip nori...“, – teisinasi storulio šeimininkas. O jei tavo nutukęs vaikas norėtų saldainių, ar duotum? Atrodo, kad žmogų įtikini, jog antsvoris pavojingas gyvybei, bet ne kiekvienas padaro išvadas. Skaudu tai, kad jei žmogus nutukęs, tai jo reikalas, ką jis deda į burną, o šuniukas ar kačiukas pats nepasiims, jis žiūri į šeimininką ir laukia, ką jam paduos. Reikia suprasti, kad esi atsakingas už tą, kuris yra šalia.
Namų sargo nereikia
Per aštuonerius mano darbo metus pasikeitė žmonių požiūris į gyvūnus. Dabar jau retas kas nori auginti agresyvių veislių šunis. Pagerėjo ir pačių gyvūnų elgesys, nes jie labiau išauklėti. Žmonės nenori auginti pikto, neprognozuojamo elgesio šuns, mieliau renkasi tą, su kuriuo visur gali keliauti, kuris nekeltų problemų aplinkiniams. Pagerėjo jų priežiūra, atsirado įvairūs aksesuarai, drabužiai gyvūnams. Na, tai skonio reikalas. Jau nesutiksi tokio, kuris sakytų: „Mano šuo yra paprastas namų sargas ir jam nieko nereikia“.
Pagerėjo ir medicininė priežiūra. Vis daugiau atsiranda tokių, kurie kreipiasi į veterinarą ne tik tada, kai jo augintinis suserga, bet ir patikrina gyvūno sveikatą profilaktiškai, kasmet atlieka tyrimus. Juk tai tas pat, kaip ir rūpinimasis savo sveikata. Lengviau susirgimą išgydyti pačioje pradžioje nei tada, kai liga jau įsisenėjusi.
Turėtų būti savaime suprantama elementari priežiūra – skiepai nuo blusų, kirminų, tačiau taip nėra iki šiol. Kartais žmonės mano, kad jei katė visą laiką laikoma namuose ir neišeina į lauką, ji negali turėti blusų. Gali, taip pat kaip ir kirminų.
Kartais žmogus jaučiasi nepatogiai, jeigu jo augintinis turi parazitų. Bet juk tai nereiškia, kad žmogus netvarkingas, gyvena nešvariai. Juk mes su kojomis iš lauko atnešame visko.
Padėk tuo, kuo gali
Jau vaikystėje turėjau augintinių, tempdavau į namus visokius paliegusius paukštelius, kuriems reikėjo pagalbos. Ir dabar visko nutinka, negali palikti likimo valiai to, kam reikia pagalbos. Tik dabar suprantu, kad visiems nepadėsi. Geriau suteikti geras gyvenimo sąlygas keliems, nei priglausti, bet nesugebėti pasirūpinti visu būriu benamių kačių.
Labai norėčiau pasidžiaugti jaunais žmonėmis, kurie savo iniciatyva Kaune įkūrė viešąją įstaigą „Pifas“. Jie savo lėšomis rūpinasi benamiais gyvūnais, juos globoja ir ieško naujų šeimininkų. Jeigu reikia, pasirūpina, kad būtų suteikta medicinos pagalba. Tokius gyvūnėlius dažniausiai kastruojame ar sterilizuojame, nes tokiems lengviau rasti namus.
Benamių gyvūnų globa rodo šalies visuomenės brandą. Paprastai kuo skurdesnė valstybė, tuo daugiau valkataujančių šunų ar kačių. Ekonomiškai stipriose šalyse tokiais gyvūnais tinkamai pasirūpinama. Net jeigu jie ir gyvena gatvėje, jie maitinami, kad neieškotų maisto šiukšlių dėžėse, skiepijami nuo ligų, sterilizuojami. Aktyviai dirba ir gyvūnų policija, už augintinio nepriežiūrą gresia didelės baudos.
Kol pas mus nėra tinkamos valstybinės globos, pavieniai žmonės imasi savo iniciatyvos. Nei vienas iš mūsų neturi tiek lėšų, kad galėtų pasirūpinti visais benamiais, bet nepraeikime nors pro vieną.
Kėdainiškių kiemelyje naujienas ne tik iš šio rajono, bet ir visos Lietuvos porino “Bobų radijas”, o stabtelėjęs prie Kaišiadorių karalystę vaizduojančio skverelio galėjai suprasti, kaip šio rajono žmonės didžiuojasi žymiais savo kraštiečiais – politikais, sportininkais, ūkininkais ir jų darbais.
Nemuno kilpų regioniniame parke apsilankyti ir sveikatą pataisyti Birštone veikiančiose sanatorijose kvietė šios savivaldybės atstovai, jie vaišino praeivius mineraliniu “Vytauto” vandeniu ir siūlė sauso bei skysto gydomojo purvo. O virš Kauno miesto savivaldybės kiemelio ratus suko radijo bangomis valdomi lėktuvėliai, o skambius maršus trenkė Karinių oro pajėgų orkestras.
Renginio režisierė Violeta Visockienė pasidžiaugė, kad Kauno apskritis turi net keturias etnografines teritorijas ir kad šventėje dalyvavo apie 800 meno saviveiklos dalyvių iš visų apskrities savivaldybių.
Amatų ir tautodailės darbų mugėje galėjai matyti, kaip dekoratyviosios kalvystės meistras Ričardas Grekavičius kala karštą geležį, kaip pynėjas Vitas Gulbinas čia pat pina krepšius, o moterys siūlo savo pačių rankomis megztus šalikus ir kitus šiltus apdarus.
Vilnijo nuvilnijo dešimtoji Kauno apskrities dienos šventė, estafetę perduodama kitąmet panašų renginį organizuoti Birštono savivaldybei.
Geriau parduoti pigiau negu supūdyti
Kiekvienoje šalies gyvenvietėje ant stulpų ir pakelės medžių rugpjūtį pasirodė skelbimų, kad superkami obuoliai. Supirkėjai atvyksta porą kartų per savaitę. Ir nors jų mokama kaina už kilogramą iš pradžių buvo nedidelė - tik apie 15–20 centų, anot daugelio kalbintų sodiečių, tai kur kas geriau nei obuolius supūdyti.
- O kur juos dėti? - kalbėjo Kelmės r. gyventojas Robertas Arkauskas.- O čia vis ši\ek tiek pinigėlių. Be to, supirkėjai pinigus sumoka iš karto. Mes nuvežame parduoti 6–9 maišus obuolių per dieną. Būna, kad žmonės atgabena ir po 15 maišų. Be to, obuolių sezonui einant į pabaigą, kaina paprastai keliama. Dabar už krituolių kilogramą supirkėjai jau moka 50 ir daugiau centų.
R. Arkauskas sako, kad paprastai obuolius atvežę parduoti žmonės nežino jų supirkimo kainos. Mat skelbime nurodyta, tik kokiomis dienomis ir kelintą valandą jie bus superkami. Supirkimo kainą žmonės išgirsta supirkėjams atvažiavus paimti obuolių.
Dirba nelegaliai ir antisanitarinėmis sąlygomis
Raseinių, Kelmės ir Tauragės rajonų valstybinės maisto ir veterinarijos tarnybų vadovai “Ūkininko patarėjui” teigė, jog jų rajonuose nėra registruotos nė vienos vaisių supirkimu užsiimančios įmonės. Bet jeigu obuolių supirkėjai savo veiklos nedeklaruoja, tai dar nereiškia, kad tokia veikla niekas neužsiima. Štai prie pat įvažiavimo į Kelmės miestą, šalia pagrindinės gatvės, valstybinę aikštelę okupavę obuolių supirkėjai. Čia 9 val. jau buvo į dvi rietuves sukrauti maišai su obuoliais. Aikštelėje už puslitrį “įdarbintas” Kelmės benamis Antanas Samkus sakė, jog supirkėjai atvažiuos 12 val. Gyventojai obuolius buvo atvežę parduoti maišuose nuo salietros. Ir nors ši aikštelė nuo rajono Valstybinės maisto ir veterinarijos tarnybos yra maždaug už 300 m, tačiau tarnybos specialistai tokios netvarkos “nepastebi”.
Panaši padėtis ir Raseinių r. Paliepių sen. - prie obuolių supirkėjo išnuomotos sodybos obuoliai suversti tiesiog ant žemės, o kiti laikomi purvinuose maišuose nuo trąšų. Kad obuolių supirkėjai dirba nelegaliai ir antisanitarinėmis sąlygomis, Raseinių r. veterinarijos tarnybai taip pat nė motais.
Reikalavimai yra, kontrolės – nėra
Pasak Raseinių r. valstybinės maisto ir veterinarijos tarnybos vyriausiojo specialisto, maisto produktų inspektoriaus Algimanto Mielinio, norint verstis obuolių supirkimu, visų pirma, supirkėjui būtina išklausyti higienos kursus, turėti sveikatos patikrinimo knygelę ir iš veterinarijos tarnybos gauti maisto tvarkymo pažymėjimą. O kad vaisių supirkėjas iš veterinarijos tarnybos gautų tokį pažymėjimą, jis turi turėti obuoliams laikyti tinkamus sandėlius. Tokių patalpų grindys ir sienos turi būti lengvai valomos ir dezinfekuojamos, apsaugotos nuo graužikų ir vabzdžių. Sandėliuose obuoliai turėtų būti laikomi konteineriuose, o ne suversti ant žemės. Maisto produktai turi būti atskirti nuo buitinių ir visų kitų cheminių medžiagų, todėl kategoriškai draudžiama obuolius krauti į maišus nuo chemikalų.
- Jeigu sodietis obuolių supirkėjui atveža parduoti daugiau nei 200 kg obuolių, jis turi turėti veterinarijos tarnybos pažymą, jog vaisiuose nėra pesticidų ir sunkiųjų metalų,- aiškino reikalavimus A. Mielinis.
Taigi obuolių supirkėjams reikalavimai aukšti. Tik bėda, kad nė viena tarnyba nekontroliuoja, kad jie tų reikalavimų laikytųsi. O nekontroliuoja štai dėl ko:
- Mes tų žmonių, kurie renka ir veža pas save obuolius, nekontroliuojame, nes jie nėra įregistravę savo veiklos,- be užuolankų sakė Kelmės r. valstybinės maisto ir veterinarijos tarnybos vyr. specialistas, maisto produktų inspektorius Gintaras Banevičius.- Supraskite mus teisingai. Dviese su kolege rajone turime kontroliuoti 290 objektų. Mes vos spėjome juos patikrinti. O tokių neregistruotų, kurie užsiima nelegalia veikla, nesekiojame ir netikriname.
Gerai žinodami tokią Valstybinės maisto ir veterinarijos tarnybos nuostatą, obuolių supirkėjai visoje šalyje ir dirba nelegaliai, nesilaiko elementarių sanitarinių reikalavimų: obuolius verčia į purvyną, į sunkvežimius krauna mėšlinomis šakėmis ir laiko maišuose nuo trąšų ar kitoje neleistinoje taroje. Ir niekas už tai jiems net pirštu nepagrūmoja, nes jie nėra įregistravę savo veiklos.
Parduotuvėlė - vietinių gyventojų džiaugsmas
Ne kiekviename kaime pamatysi stacionarią parduotuvę. Daugelyje rajonų vis dar populiarios parduotuvės „ant ratų“. Jos nustatytomis dienomis vežioja prekes į gyvenvietes. Bet jei tądien nesuspėjai ar negalėjai ateiti prie tokios parduotuvės, turėsi laukti kito jos apsilankymo po kelių dienų arba važiuoti į savivaldybės ar seniūnijos centrą.
Prienų r. Strielčių k. gyventojai su tokiais rūpesčiais nesusiduria – jie turi savo kaimo parduotuvę, kurioje didelis prekių pasirinkimas. Kai esi laisvas, užeik ir apsipirksi.
Paprastai maisto produktų parduotuvių, ypač kuriose pardavinėjami įvairūs gėrimai, aplinka būna apšiukšlinta prekių pakuotėmis, alaus butelių duženomis. O aplinkui J. Lugauskienės parduotuvę nepamatysi nė menkiausios šiukšlės.
Maloniai nuteikia ir parduotuvės vidus. Nepaprastai švaru, tvarkingai išdėliotos prekės su nurodytomis jų kainomis. Vitrinose-šaldytuvuose gausu mėsos produktų.
Vietiniai gyventojai džiaugiasi, kad jų kaime yra tokia maisto produktų parduotuvė. „ŪP“ pakalbinti keli jos lankytojai gyrė ir parduotuvės savininkę, ir pardavėją, akcentuodami jų sąžiningumą ir mandagų aptarnavimą.
„Aš beveik kasdien ateinu į parduotuvę. Neperku duonos visai savaitei, o parsinešu šviežios. Tik pamanykit, kaip reikėtų gyventi, jeigu jos nebūtų. Prireiktų kokios nors smulkmenos, pavyzdžiui, druskos – viską metęs važiuok į Prienus. O dabar mums labai patogu“, - parduotuvės reikšmę kaimui „ŪP“ aiškino vienas jos lankytojas.
Nesigaili - tai ir nubaus!
Vieną gražią rugsėjo dieną Prienų aplinkosaugininkai sumanė surengti specifinį reidą – patikrinti, kaip kaimo parduotuvės laikosi Lietuvos Respublikos Pakuočių ir pakuočių atliekų tvarkymo įstatymo reikalavimų. Į reidą išsirengė keturiese: vyriausiasis specialistas, vyresn. valstybinis aplinkos apsaugos inspektorius Laimonas Katilius, Prienų aplinkos apsaugos agentūros vedėjas Skirmantas Pocius, vyriausioji specialistė, vyresn. valstybinės aplinkos apsaugos inspektorė Edita Žukauskienė ir vyresnysis specialistas, vyresnysis valstybinis aplinkos apsaugos inspektorius Tomas Barkauskas.
Kaip „ŪP“ pasakojo parduotuvės savininkė J. Lugauskienė, apsidairę aplinkui aplinkosaugininkai pareiškė, kad informacija apie butelių supirkimo tvarką turi būti matomoje vietoje, o ne ant prekystalio.
„Tuomet aš paklausiau, kurioje vietoje reikėtų ją laikyti? Bet jie nenurodė. Aš aiškinau, kad tas alaus gamintojų bukletas, kurio viršelyje didelėmis raidėmis parašyta: „Mokėkite už alų – ne už butelį, atgaukite visus pinigus grąžinę butelius į supirktuvę“, guli ant prekystalio prieš alaus vitriną, geriausiai matomoje vietoje. To bukleto nepakabinsi ant sienos – jis vartomas, aštuonių lapų, kuriuose ir surašyta pakuočių užstato ėmimo, užstato dydžio ir užstato sistemos įgyvendinimo tvarka. Tokios apimties teksto neišrašysi ant vieno plakato. Tą tekstą patogiausia skaityti iš bukleto, todėl jis padėtas matomoje ir labai patogioje pirkėjui vietoje – ant prekystalio. Be to, vitrinoje, ties kiekviena alaus rūšimi, pritvirtinta etiketė su nurodytu užstatu. Dievagojausi, kad mes superkame butelius iš kiekvieno žmogaus, siūliau pasižiūrėti kasos aparato įrašus, patikrinti sąskaitas. Bet jie į mano paaiškinimą nekreipė dėmesio, tik paklausė, ar aš gailiuosi už šį nusižengimą, ir įspėjo, jei gailėsiuosi, tai teks mokėti 1000 Lt baudą, o jei ne – 1500 Lt,“ – „ŪP“ apie reidą pasakojo J. Lugauskienė.
Kadangi ji nepripažino nusižengusi LR Pakuočių ir pakuočių atliekų tvarkymo įstatymui ir pareiškė nepasirašysianti po Patikrinimo aktu, buvo iškviesta į Prienų aplinkos apsaugos agentūrą.
Atgaila - 500 litų
„Prienų aplinkos apsaugos agentūroje vyresnysis valstybinis aplinkos apsaugos inspektorius L. Katilius dar kartą paklausė, ar gailiuosi dėl nusižengimo. Kai tvirtai pasakiau – ne, jis pareiškė, kad skirs 1500 Lt baudą ir surašė patikrinimo aktą, kurio aš nepasirašiau. Po kelių dienų aktą, datuotą 2007 09 05, man atsiuntė paštu. Paskui, berods rugsėjo 18 d., vėl buvau iškviesta į aplinkos apsaugos agentūrą. Tada L. Katilius vėl paklausęs, ar gailiuosi, surašė nutarimą, kuriuo iš tikrųjų ir paskyrė man 1500 Lt baudą“, - prisiminė vizitus į agentūrą J. Lugauskienė.
Paštu atsiųstame parduotuvės savininkei nutarime rašoma, kad „...atlikus J. Lugauskienės komercinėje įmonėje patikrinimą dėl pakuočių, už kurias privaloma imti užstatą, sistemos įgyvendinimo, nustatyta, kad būdama įmonės savininkė neužtikrino, kad jos parduotuvėje nustatyta tvarka matomoje vietoje būtų pateikta vartotojams ir gaminių naudotojams gamintojų ar importuotojų parengta informacija apie pakuočių, už kurias nustatytas užstatas, rūšis ir užstato dydį, pakuočių priėmimo ir užstato grąžinimo tvarką“.
Nutarime taip pat pažymėta, kad sunkinančių ar lengvinančių aplinkybių nenustatyta ir konstatuojama, jog J. Lugauskienė pažeidė Pakuočių ir pakuočių atliekų tvarkymo įstatymo 8 str. 3 dalies reikalavimus ir Vyriausybės 2002 09 25 d. nutarimo Nr. 1506 reikalavimus.
Kas parašyta įstatyme
Pakuočių ir pakuočių atliekų tvarkymo įstatymo 8 str. 3 dalyje, kuria vadovaujantis nubausta J. Lugauskienė, rašoma: „Pardavėjai prekybos vietoje turi teikti informaciją apie tai, kaip vartotojai gali grąžinti pakuotes ar pakuočių atliekas“. O Vyriausybės 2006 m. liepos 10 d. nutarime „Dėl pakuočių, už kurias privaloma imti užstatą sąrašo, užstato dydžio ir užstato sistemos įgyvendinimo tvarkos pakeitimo“ nurodyta, kad pardavėjai, prekybos vietoje parduodami gaminius, už kurių pakuotes nustatytas užstatas, turi nurodyti užstato dydį kainos etiketėje. Nutarime taip pat rašoma, kad pardavėjai privalo pateikti vartotojams ir gaminių naudotojams matomoje vietoje gamintojų ar importuotojų parengtą informaciją apie pakuočių, už kurias nustatytas užstatas, rūšis ir užstato dydį, pakuočių priėmimo ir užstato grąžinimo tvarką”.
Kaip matyti iš cituotų teisės aktų, nė viename jų konkrečiai nenurodyta, kur turėtų būti gamintojų ar importuotojų (ne prekybininkų) parengta informacija apie pakuočių užstatą ir jo grąžinimo tvarką.
Aplinkos ministerijos Aplinkos kokybės departamento Užterštų teritorijų ir atliekų skyriaus vyriausioji specialistė Vilma Karosienė „ŪP“ patvirtino, kad teisės aktuose nėra konkrečiai apibrėžta sąvoka „matoma vieta“. Tai paliekama spręsti prekybininkams.
Aplinkosaugininkai kalbasi tik raštu
Kai „Ūkininko patarėjo“ skaitytoja J. Lugauskienė pasiguodė redakcijai dėl šio nemalonaus įvykio, rašinio autorius bandė išklausyti ir antrąją pusę, t. y. baudėjus. Tačiau telefonu nekalbėjo nei Prienų aplinkos apsaugos agentūros, nei viršesnės institucijos – Alytaus regiono departamento pareigūnai. Visi kaip susitarę siūlė raštu bendrauti, t. y. iš anksto parašyti ir atsiųsti klausimus, į kuriuos žadėjo atsakyti taip pat raštu.
Po nepavykusio telefoninio pokalbio „ŪP“ apsilankė Prienų aplinkos apsaugos agentūroje. Vedėjo S. Pociaus sutikti neteko – atostogauja. Jo pareigas laikinai eina vyriausiasis specialistas L. Katilius, kuris ir nubaudė 1500 Lt bauda kaimo parduotuvės savininkę J. Lugauskienę už esą nematomoje vietoje laikomą informaciją apie butelių supirkimą.
Deja, ir šį kartą pareigūno nepavyko prakalbinti. Pareiškęs, kad byla dar nebaigta, dar neįsigaliojo nutarimas, todėl jis negalįs paviešinti byloje surašytų aplinkybių. Bet „ŪP“ klausė tik vieno – kuri, jo nuomone, tinkama vieta laikyti bukletą Strelčių kaimo parduotuvėlėje? Ir šį klausimą jis pareikalavo pateikti jam raštu. Tad tuo ir baigėsi žurnalisto „interviu“ su aplinkosaugos vyriausiuoju specialistu.
Grįžtant į redakciją užsukome į Strelčių kaimą, stabtelėjome prie parduotuvės. Manėme, gal iš tikrųjų ta informacija apie butelių supirkimą slepiama. Bet ne - bukletas gulėjo toje pačioje vietoje, kaip ir aplinkosaugininkų reido metu. Teirautasi kelių vyrų parduotuvės kieme apie butelių supirkimą. Visi jie tvirtino, kad niekada parduotuvė neatsisakė priimti taros. Vadinasi, galima tikėti savininkės žodžiais.
Įsimintinas vieno pirkėjo pastebėjimas: „Gal tų tikrintojų J. Lugauskienė nepavaišino, kad už tokį niekniekį net 1500 Lt bauda nubaudė“.
J. Lugauskienė atsisakė mokėti baudą ir kreipėsi į teismą.
Redakcija turi žinių, kad lygiai tokia pat bauda už pakuočių supirkimo informaciją nubausta ir Pakuonio kaimo parduotuvė, kurios savininkas taip pat nusprendęs bylinėtis.
Atsakymas į populiariausią klausimą sukėlė abejonių
Į vieną jų – Broniaus Pusvaškio mišrų ekologinės augalininkystės ir gyvulininkystės ūkį (Molėtų r. Inketrės k.) – sužinoti, ar įmanoma „sudurti galą su galu“ auginant mėsinius galvijus, susipažinti su jų auginimo technologijomis, problemomis, išgirsti patarimų, kaip užsiimti šiuo verslu – Lietuvos žemės ūkio konsultavimo tarnybos (LŽŪKT) Molėtų r. biuras ir pakvietė ūkininkus į susitikimą.
Gyvulininkystė šiandien domina žemdirbius, bet jie konsultantams užduoda skirtingus klausimus. Ignalinos krašte iš įpročio daugiausia teiraujamasi apie pieninę gyvulininkystę, o Molėtuose, Anykščiuose, Zarasuose ir Utenoje vis dažniau tenka atsakinėti apie mėsinės galvijininkystės verslo pradėjimo būdus, gyvulių auginimo, laikymo ir bandos didinimo technologijas.
Mėsinė galvijininkystė – jauniausia šalies žemės ūkio šaka. Jos vystymas - prioritetinė žemės ūkio veiklos sritis, numatyta 2007-2013 metų Kaimo plėtros priemonių plane (KPP). Jame mėsinės galvijininkystės plėtrai skiriamas ypatingas dėmesys: ūkininkai, numatantys mėsinės gyvulininkystės kūrimą ar jau esančio ūkio veiklos modernizavimą, turi galimybę pasinaudoti KPP priemonėmis „Jaunųjų ūkininkų įsikūrimas“ arba „Žemės ūkio valdų modernizavimas“. Tad kaip sukurti mėsinių galvijų ūkį?
- Yra trys būdai. Jei ūkininkaujama ne pirmus metus, yra lėšų investicijoms, geriausiai įsigyti grynaveislius gyvulius ir juos dauginti grynuoju veisimu, - aiškino LŽŪKT Ignalinos biuro vedėjas, gyvulininkystės specialistas ir konsultantas Henrikas Boguška. - Toks bandos formavimo būdas reikalauja didelių investicijų (grynaveislė karvė žindenė kainuoja 8 tūkst. Lt) ir besikuriančiam ūkiui tampa rimta, savo jėgomis dažniausiai neįveikiama kliūtimi, nes investicijos atsiperka negreitai. Šis būdas rekomenduojamas modernizuojant ūkį. Iš karto gaunama geros išeigos ir kokybės skerdena, lemianti parduodamo galvijo mėsos kainą. Be to, veislinių galvijų prieauglį galima parduoti ne tik mėsai, bet ir kitų ūkių bandoms formuoti, už veislinius galvijus gaunant dideles pinigų sumas.
Kitas būdas – stelbiamasis kryžminimas. Iš anksto apgalvojus jo schemą, pieninės ar pieninės-mėsinės karvės sėklinamos gerinančios veislės reproduktoriais. Taip per kelias kartas pieninės veislės kraujo dalis „išstumiama“. Ketvirtos kartos mišrūnai, atitinkantys gerinančios veislės tipą, laikomi grynaveisliais.
Paprasčiausias ir labiausiai paplitęs mėsinės galvijininkystės verslo būdas - gamybinis kryžminimas. Stambiausios ir vidutinio stambumo pieninės karvės kryžminamos su šarolė, limuzinų, o smulkesnės, kad nebūtų veršiavimosi problemų, – herefordų, aberdinų-angusų, aubrakų veislės galvijais. Atvesti palikuonys auginami mėsai ir tolesnėje selekcijoje nedalyvauja.
Pradėjo nuo 30 arų sklypo
Savo ūkio kūrimo pradžią prisiminė geriausias Molėtų r. jaunasis ūkininkas, deklaruojantis per 70 ha mišrų augalininkystės ir gyvulininkystės ekologinį ūkį, Bronius Pusvaškis:
- Pradėjau nuo 30 arų žemės ir brolio perleistos pieninės karvės. Jau tada turėjome keturis vaikus, bet karvutės pieno viso nesuvartodavome. Likusio pieno supirkėjams neparduodavau. Buvo neverta keltis 4 val. ryto ir, gaunant vos 30 centų už litrą, pilti pieną į pro šalį pravažiuojantį pienvežį. Sodyboje nebuvo vandens. Kol įrengėme vandens gręžinį, nuo sausros gelbėjome agurkus, laistydami juos... pienu. Augo puikiai.
Žvelgdamas į ganyklos aptvaruose ramiai į jį ir į smalsuolius svečius ramiai spoksojusią 48 mėsinių galvijų bandą, Bronius pasakojo, kad dvejus metus dirbo ir ūkininkavimo paslapčių mokėsi pieninės veislininkystės ūkyje Vokietijoje. “Kartą grįžęs radau žmonos nupirktus dar tris veršius. Nepastebėjome, kaip visi užaugo, pardavę gavome pinigų. Atsiradus išmokoms, pradėjome ieškoti grynaveislių mėsinių žindenių. Plėtėme ūkį, neapsistojome ties viena sritimi – gyvulininkyste, bet kibome ir į augalininkystę: ekologinę daržininkystę, uogynus, javų auginimą. Jei dėl gamtos išdaigų vienur patirdavome nuostolių, kitur gaudavome didesnį pelną. Prieš keletą metų pajutome, kad peržengėme ribą, kai gyvulininkystės srities finansuoti nebereikia, ji ne tik išlaiko pati save, bet ir duoda pelno. Liko tik jį didinti. Pienininkyste, nors ji ir nuolat duoda pajamų, neužsiimu, nes trūksta darbo jėgos. Užsienyje įsitikinau, kad norint turėti pelningą ir konkurencingą pienininkystės ūkį, reikia laikyti didelę 200 karvių bandą. O mėsine galvijininkyste besiverčiantis ūkis vidutiniam pelningumui palaikyti turėtų laikyti 60-100 mėsinių karvių bandą.
Išganymas - ES ir Lietuvos išmokos, parama pagal projektus
Tokiai išvadai pritarė visi lauko dienos dalyviai. „Be pajamų, kurias gaunu realizavęs užaugintus galvijus, javus ir kitus augalus, piniginę pastorina išmokos už ekologinį ūkininkavimą, karves žindenes ir t.t. Padėjo ir kitos paramos. Pirmoji buvo Šmidto fondo parama kaip daugiavaikei šeimai. Kitą kartą pasisekė, kai turėjau penkias karves ir mažiau nei 20 ha žemės. Tuomet dalyvavau “Pusiau natūrinių ūkių rėmimo” programoje. Penkerius metus gavau po tūkstantį eurų per metus. Labai pravertė įsigyjant padangas, įsirengiant girdyklas. Vėliau dalyvavau “Standartų laikymosi” programoje pagal Nitratų direktyvą. Gavau 48 tūkst. Lt. Įsigijau srutvežį ir srutų siurblį. Ketinau ateityje, pasinaudojęs parama, įsigyti ir naują traktorių. Bet vienas kaimynas paprašė Vokietijoje surasti ir nupirkti ne naują, bet gerą traktorių. Kai tokį radau, kaimynas apsigalvojo. Nusipirkau pats. Plėsti ir modernizuoti ūkį stengiuosi savo lėšomis. Planuoti ir prisiimti įsipareigojimus lengva, bet nežinia, kaip kas ateityje gali pakrypti. Ir Vokietijoje mačiau, kaip žemdirbiams paramos suma kisdavo. Išmokų siejimo su ūkio produkcijos realizavimu kryptimi einama ir Lietuvoje, - kalbėjo jaunasis ūkininkas B.Pusvaškis.
Kiekvienas verslas turi savo riziką. Keičiasi programos, išmokos. Jos labai sumažėjo ekologiniams ūkiams. Jei 2004-2006 metais už ekologiškai išaugintus javus mokėjo po 416 EUR/ha, tai pagal 2007-2013 metų programą startavę naujokai gaus jau tik po 215. Už daugiametes žoles išmokos padidėjo nuo 118 iki 127 EUR/ha. Būtų gerai, jei tiksliai žinotume ir būtume garantuoti dėl prisiimtų įsipareigojimų vykdymo. Jei 2004 m. deklaruodami prisiėmėme įsipareigojimus dėl nenašių žemių penkeriems metams, tai pagal tas „žaidimo“ taisykles ir reikėjo leisti mums baigti “žaisti”. Tie 260 Lt - didžiausi žemdirbių gaunami pinigai už deklaruotų laukų priežiūrą. Jei prie naujų projektų bus prijungti trys reikalavimų variantai (jei gamini ir parduodi produkciją, laikai 0,2 sąlyginio galvijo 1 ha ganyklos, trečdalį žemės sudaro pasėliai arba pūdymas), leidžiantys mokėti išmokas, daugeliui tai netiks. Kai gaus tik 198 Lt/ha tiesioginę išmoką, jie tikrai nesirūpins, kad jų laukai būtų nušienauti arba nuganyti. Dabar sutvarkyti laukai vėl gali būti apleisti. Jei naujas variantas šiais metais bus priimtas, tai Molėtų kraštui bus labai nedėkingas dalykas, - kalbėjo lauko dienos organizatorius, LŽŪKT Molėtų r. biuro vedėjas, augalininkystės specialistas, konsultantas Juozas Kerpė.
„O man tai patinka. Ganyklų trūksta. Pamatęs nekaip atrodantį plotą, einu pas savininką, prašau išnuomoti. Jis nesutinka. Sako, kad pinigų už tuos laukus ir taip gauna, aš jam tiek nemokėsiu. Liepia nuomą pamiršti ir leidžia be jokio užmokesčio ganyti kiek tik noriu“, - šypsojosi B. Pusvaškis.
Formaliai korupcijos nepripaišysi
Lietuvai įstojus į Europos Sąjungą, mėsos perdirbimo įmonėse įdiegta skerdenos klasifikavimo sistema. Matydami tik tiriamos mėsytės numerį, skerdenos tikrintojai nežino, ar galvijas priklausė kirkilui, preikšui ar kitam žinomam ar visai negirdėtam „pavardaičiui“, ar tikrintojo artimam giminaičiui arba draugui. Tikrintojams formaliai korupcijos nepripaišysi. Aiškiai nurodyti ir raumenų bei riebalų vertinimo kriterijai.
Deja, realiai skerdenos klasifikavimo sistema funkcionuoja vangiai, perdirbėjai nėra suinteresuoti brangiau mokėti už aukštesnės kokybės skerdeną. Mėsinių ir mišrūnų galvijų augintojai dėl to negauna dalies planuotų pajamų, neturi motyvacijos toliau plėtoti mėsinių galvijų auginimo verslą.
Dar didesnę skriaudą šalyje patiria mėsinius galvijus auginantieji ekologiškai. Niekam nerūpi, kad jų gyvulių auginimo kaštai didesni, mėsytė kokybiškesnė ir sveikesnė. Nepaisant ir niekur nefiksuojant ekologiškai augintų gyvulių sertifikatų, galvijai superkami tokiomis pat sąlygomis, kaip ir augę įprastiniame ūkyje.
Žemdirbių nuostolius bandoma mažinti išmokomis. Jei klausantis apie 193 ar 543 Lt skerdimo išmokas ypatingos susirinkusiųjų reakcijos nebuvo, o išgirdus apie 8 Lt ekstensyvumo išmoką, - visi “pasipuošė” rūgsčia veido išraiška.
„Kam tokia išmoka reikalinga, jei jos skaičiavimas brangiau kainuoja?“ - klausė žemdirbiai. - Neverta Lietuvoje beveik veltui pardavinėti galvijus. Radau supirkėjus Danijoje. Už 8 mėnesių mėsinius galvijus, pasiimdami iš kiemo, siūlo po 5 eurus už gyvojo svorio kilogramą. Tik pageidauja, kad galvijų būtų ne mažiau nei 12“, - sakė svetingojo ūkio šeimininkas B.Pusvaškis.
“Niekada nesakyk niekada“
Mėsinės galvijininkystės verslui Lietuvoje sąlygos neblogos. Palyginti su Vakarų Europos šalimis, yra net tam tikrų pranašumų: dideli žolynų plotai, nebrangi žemė, pigi darbo jėga, daug ūkinių pastatų, tinkančių nereikliems mėsiniams galvijams laikyti. Galima sparčiai didinti mėsinių galvijų skaičių. Juolab kad ir nežinia kada pasiekiama žindenių karvių kvota ne tokia jau menka – net 47 tūkst.
Tačiau išgirdus konsultantų ir ūkio šeimininko geranoriškai pateiktą informaciją apie mėsinių galvijų įsigijimo, laikymo, veisimo ir realizavimo sąlygas, ES ir Lietuvos teikiamą paramą, ganyklų ir pašarų žiemai ruošimą, savo akimis smalsiai apžiūrėjus originalų, vieną iš dviejų Molėtų krašte esančių tvartų, kuriuose mėšlidė įrengta po grindimis - tarp susirinkusių žemdirbių neatsirado nė vieno, kuris būtų panorėjęs užsiimti mėsinės galvijininkystės verslu.
„Su broliu turime 30 pieninių karvių bandą. Kol yra kas melžia, pienininkystės į mėsinę galvijininkystę nekeisime. O ateityje? Gal tada, kai nepakaks jėgų melžti. Nors... niekada nesakyk niekada“, - gūžtelėjo pečiais Arvydas Krupauskas iš Žalvarių (Molėtų r.).
Į Lietuvą atvyko Kaliningrado valstybinio technikos universiteto (VTU) studentų būrys, vadovaujamas šio universiteto Ichtiologijos ir ekologijos katedros vedėjo, prof. dr. Sergejaus Šibajevo. „Ūkininko patarėjui“ profesorius papasakojo apie jų universiteto kartu su Lietuvos valstybinio žuvivaisos ir žuvininkystės tyrimų centru (LVŽŽTC) bei žuvininkystės įmonių asociacija „Lampetra“ vykdomą projektą.
- Projektas labai svarbus mūsų šalims, nes žuvų ištekliai bendri, tuo tarpu valdymo, apsaugos ir gausinimo sistemos skirtingos. Šiuo projektu stengsimės parengti mokslinius-techninius pagrindimus, kurie padėtų visiems kartu teisingai eksploatuoti esamus resursus.
Taip, kaip šį projektą palaiko Lietuvos Vyriausybė, jį remia ir mūsų pusė – Kaliningrado valdžia, Maskva. Viena projekto sudedamųjų dalių – studentų, jaunųjų mokslininkų įtraukimas į mokslinę veiklą. Studentai dalyvavo ekspedicijose, rinko medžiagą, ją apdorojo ir savo darbo rezultatus pristato Lietuvos studentams, - pasakojo S.Šibajevas.
Paklaustas, kokie siūlymai ir kam bus pateikti, šį projektą įvykdžius, S.Šibajevas sakė, kad rezultatai atsiranda nuolat, proceso metu. Susikristalizavo keletas sprendimų žuvų ištekliams pasienio vandens telkiniuose atkurti. Ypač tai esą svarbu dėl ungurių, šių žuvų išteklių atkūrimą labai palaiko ir Rusijos vyriausybė.
Įgyvendinus projektą ir Rusijoje, ir Lietuvoje bus išleista po tris šiems tyrimams skirtas monografijas. Vieną monografiją kaliningradiečiai paskirs Vištyčio ežerui, kitą – pasienio vandens telkinių žuvims, trečią – šių telkinių žuvininkystės ūkių kadastro duomenims. Lietuvoje turėtų pasirodyti kitos trys monografijos: „Žuvų auginimo biotechnologijų rinkinys“, „Rekreacinės žuvininkystės plėtra“ ir „Pasienio vandens telkinių žuvų išteklių atkūrimo strategija ir programos“.
Lietuvai šiame projekte atstovaujantis LVŽŽTC generalinio direktoriaus pavaduotojas Algirdas Domarkas sakė, kad dėmesys dabar skiriamas ryšių užmezgimui, tiriamiesiems darbams. Tačiau tai ne viskas. Įgyvendinant projektą INTERREG tie patys partneriai vysto veiklą ir kitoje srityje, nukreiptoje į ūkiškesnius reikalus.
- Rusnėje statomos dvi žuvų išteklių atkūrimo linijos, vyksta cecho remontas, įsigyjamas specialus transportas žuvims vežti, įranga laboratorijai, rengiamos konkrečios žuvų auginimo technologijos mūsų ūkininkams, - sakė A.Domarkas.
Galutinis projekto tikslas – išsaugoti ir atkurti vandens faunos įvairovę, padidinti žuvininkystės efektyvumą, bendradarbiavimo lygį Lietuvos ir Kaliningrado srities pasienio regionuose. Tikimasi, kad šis projektas turės teigiamos įtakos pasienio gyventojams, bus sukurta integruota informacinė analitinė žuvininkystės duomenų ir žuvų stebėsenos sistema, sudarytas vieningas pasienio vandens telkinių žuvininkystės kadastras, žuvų išteklių atkūrimo biotechnologijų bankas ir kt.
Ir iš Rusijos, ir iš Lietuvos pusės projektui skiriamos panašaus dydžio – maždaug po milijoną litų – lėšos.
Ketvirtadienį Kaliningrado VTU, Vilniaus universiteto, šio universiteto Ekologijos instituto, Vilniaus pedagoginio, Klaipėdos ir M.Romerio universitetų studentai, jaunieji mokslininkai perskaitė apie dvi dešimtis mokslinių pranešimų. Kaliningradiečiai ypač daug dėmesio skyrė Vištyčio ežerui – kalbėta apie ešerių reikšmę šio ežero žuvininkystei, mineralinių ir organinių medžiagų išplovimą, atlikta hidrologinių parametrų lyginamoji charakteristika pagal dviejų pastarųjų vasarų stebėjimus. Nemažas dėmesys jaunųjų mokslininkų darbuose skirtas lašišų išteklių atkūrimui, Kuršių marių krantų pokyčiams ir jų poveikiui žuvininkystei, strimelių nerštavietėms Baltijos jūros priekrantėje ir kt.
Su projektu „Pasienio žuvys“ siejasi problema, kurią „Ūkininko patarėjui“ konferencijos pertraukėlės metu išdėstė asociacijų sąjungos „Žuvininkų rūmai“ prezidentas Leonas Kerosierius. Čia pat, šalia Žuvininkystės tyrimų laboratorijos, jau daug dešimtmečių stovi niekada taip ir nepanaudotas milžiniškas rezervuaras, kuriame sovietiniais metais ketinta tyrinėti elektros žūklės prietaisų ir kitų mechanizmų panaudojimą žuvims vilioti ir gaudyti. Dabar į šį LVŽŽTC priklausantį objektą krypsta Klaipėdos miesto savivaldybės, apskrities valdininkų akys – bene būtų galima jį perimti? Tačiau savų ketinimų turi ir LVŽŽTC, jie buvo išdėstyti prieš mėnesį Žemės ūkio ministerijoje (ŽŪM) vykusiame suinteresuotų šalių susitikime.
- Išgvildenta idėja šioje vietoje pastatyti objektus, kuriuose būtų veisiamos žuvys – nuo motininės bandos parengimo, mailiaus užauginimo iki žuvyčių paleidimo ir į jūrą, ir į vidaus telkinius. Toks objektas kainuotų apie 16 mln. Lt. Kadangi LVŽŽTC dalyvauja įvairiose programose, nutarta kreiptis į ES, užsienio kapitalui pritraukti bus kreipiamasi į Vokietiją, Daniją, Norvegiją, Švediją, Latviją. Prieš tai turėtų būti atlikti ekonominiai skaičiavimai, galimybių studija ir technologinių darbų projektas – tada klausimas vėl bus svarstomas ŽŪM. Šiuo projektu Lietuva įsikomponuotų į ES direktyvų reikalavimus pasiekti normalų žuvų kiekį Lietuvos telkiniuose. Dabar vandens telkiniai nusiaubti. Pavyzdžiui, ungurių, palyginti su 30 metų rodikliais, sugaunama 40 kartų mažiau. Žuvų pagausėjimas vidaus telkiniuose paskatintų rekreacinės žuvininkystės vystymąsi, pritrauktų užsienio turistus, o tai į šalies biudžetą atneštų 10 kartų didesnes pajamas negu pramoninė žvejyba, - mano L.Kerosierius.
Žuvų išteklius ne tik pasienio, bet visuose vandenyse mažina brakonieriai, pramonės teršalai ir apskritai industrinė veikla. Lietuvos ir Rusijos projektas „Pasienio žuvys“ turėtų ne tik įminti svarbiausias žuvų išteklių mažėjimo tendencijas, bet ir rasti kelius šiam procesui stabdyti ir pasukti priešinga kryptimi.
Nelegaliais supirkėjais labiausiai patenkinti... ilgapirščiai
Šiuo metu už kilogramą obuolių, skirtų perdirbti, supirkėjai moka 50 centų. Ir nors pagal dabar oficialiai galiojančią vaisių supirkimo tvarką kiekvienas pardavėjas turi pildyti atitikties deklaraciją, tačiau nelegaliai dirbantys obuolių supirkėjai iš žmonių jų neprašo. O tai ypač paranku įvairiems asocialiems asmenims ir ilgapirščiams. Iš kolektyvinio sodo ar vienkiemio pavogę maišą obuolių, jie į kišenę lengvai įsideda 25 Lt. Ir nė šuo nesuloja. Todėl šiemet kolektyvinių sodų ir vienkiemių šeimininkai kaip niekada anksčiau kenčia nuo vagių.
- Buvome išvažiavę pasisvečiuoti į miestą pas vaikus. Grįžę sode neradome nė vieno obuolio,- sielojosi Tytuvėnų sen. gyventojas Jonas Žukauskas.
Akivaizdu, kad jeigu supirkėjas dirbtų legaliai, privalėtų fiksuoti obuolių pardavėją ir parduodamą vaisių kiekį. Tuomet policijai nebūtų labai sunku išaiškinti obuolius iš svetimo sodo nugvelbusį niekadėją. Tačiau kadangi obuolių supirkėjų veikla nelegali, jam nesvarbu, ar obuoliai vogti, ar paties užauginti.
Leidinys "Valstietis"
Praktiškas, ūkiškas, kupinas kaimiškos dvasios, nepolitizuotas, nešališkas, nebrangus šeštadieninis laikraštis, padedantis gražiau, patogiau ir turtingiau gyventi. Spalvotas. Platinamas visoje Lietuvoje.
Geresnė diagnostika – daugiau operacijų
„Protezavimas – šiuo metu vienintelė išeitis paaiškėjus, kad yra sudilusi žmogaus sąnario kremzlė. Todėl visame pasaulyje mokslininkai intensyviai suka galvas ieškodami galimybių, kaip užkirsti kelią sąnario kremzlės dilimui“, – pasakoja Rimtautas Gudas. Pasak jo, visuomenė susidariusi klaidingą įspūdį, kad pastaraisiais metais žmonėms sąnarių kremzlės ėmė dilti dažniau, todėl ir protezavimo operacijų atliekama vis daugiau.
„Iš tiesų sąnarių susidėvėjimo atvejų nepadažnėjo, tačiau pagerėjo diagnostikos galimybės. Ir anksčiau žmonėms skaudėdavo sąnarius, bet niekas nežinodavo, kodėl. Šiuo metu skausmo priežastį leidžia išaiškinti sudėtingi instrumentiniai tyrimai. Juos atlikus ir paaiškėja, kad „kaltininkė“ – pažeista sąnario kremzlė“, – teigia ortopedas traumatologas.
Kantrumo „finišas“ – protezas
Pašnekovo pastebėjimu, lietuvių, ypač gyvenančių kaimo vietovėse, kantrumas, kenčiant skausmą ir neieškant medikų pagalbos, neišsemiamas. Kartais žmonės kenčia tol, kol net iškrypsta kojos ašis. „Pažiūrėjus į tokio paciento rentgeno nuotrauką tikrai sunku sugalvoti, kaip jam padėti, nes net ir sąnario pakeitimas ne visada gali išspręsti problemą“, – sako pašnekovas.
Dėl sąnarių skausmų gydytojui tenka konsultuoti bei operuoti ir jauno, ir vyresnio amžiaus pacientus. „Jei sąnario kremzlė jau pakenkta, jei pakitimai negrįžtami, padėti pacientui galima tik pakeitus sąnarį. Tačiau jei liga diagnozuojama anksti, yra galimybių sąnario dilimą sustabdyti atliekant sąnario kremzlės pažeistos vietos persodinimo operaciją. Išsiaiškinus, dėl kokių priežasčių kremzlė susirgo, galima užkirsti kelią, kad sąnario protezo neprireiktų ir ateityje. Dažnai pakanka nesudėtingos artroskopinės operacijos, kurios metu ortopedas traumatologas monitoriaus ekrane mato visą sąnario vidų ir nesunkiai gali nuspręsti, kokiu būdu pašalinti skausmo priežastį“, – neabejoja gydytojas.
Tad svarbiausia – laiku kreiptis pagalbos. „Šį skausmą dažnai lyginu su danties skausmu. Maža skylutė – maža ir problema. Bet jei žmogus kenčia ilgai, belieka imtis radikalių priemonių ir dantį ištraukti. Lygiai taip pat yra ir su sąnariu – mažo defekto kartais net operuoti nereikia. Bet jeigu žmogus nekreipia dėmesio į maudimą, skausmą, laikui bėgant pažeidžiamas vis didesnis kremzlės plotas. Deja, problema yra tai, kad sąnario kremzlės pažeidimo simptomai labai neaiškūs, nespecifiniai, todėl nustatyti tikrąją skausmo priežastį be specialių tyrimų nelengva. Kartais galima pamanyti, kad plyšęs kelio meniskas ar skausmą paprasčiausiai sukelia oro permainos“, – dėsto Rimtautas Gudas.
Gydytojas įspėja, kad jei žmogus pagalbos kreipiasi tada, kai sąnarys ištinęs – tai jau katastrofa. Mat sąnarys turi labai dideles kompensacines galimybes ir ilgą laiką bando „tvarkyti situaciją“ pats. Patinimas – vienas ženklų, kad sąnarys jau nebesusitvarko. Ir gydymas, ir sveikimo periodas šiuo atveju trunka ilgai ir ne visada duoda laukiamų rezultatų.
Retas suaugęs žmogus galėtų pasigirti bent jau vaikystėje niekada nekritęs ant kelių. R. Gudo teigimu, daug kas priklauso ir nuo to, kaip žmogus elgiasi vėliau, tačiau tiesioginis smūgis į sąnario kremzlę nėra nekaltas dalykas.
Kremzlė ypatinga tuo, kad jos medžiagų apykaita labai lėta, todėl ir sutrenkta ji gali save priminti praėjus 10-20 m., mat ją sudaro tik vienos rūšies ląstelės, dirbančios anaerobinėmis sąlygomis, t.y. be deguonies. Čia nėra nei nervų, nei kraujagyslių. „Medžiagų apykaitą kremzlėje galima prilyginti kosminiam laivui, palikusiam žemės orbitą“, – sako R. Gudas.
Šokti, bet ne iki ryto
Į klausimą, kaip gyventi, kad užkirstume kelią sąnarių susidėvėjimui, medicinos mokslų daktaras pateikia vienareikšmį atsakymą: gamta sutvėrė žmogui sąnarius, kad jis galėtų apsirūpinti gyvenimą, bet ne kad prigalvotų sąnariams ekstremalių išbandymų. Sąnario kremzlės tvirtumas priklauso nuo individualios žmogaus gyvensenos, genetikos, anatomijos, medžiagų apykaitos. Neigiamos įtakos turi antsvoris, endokrininės, kitos ligos.
„Fizinis krūvis kremzlei būtinas, tačiau perkrovos – labai negerai“, – įspėja R. Gudas. Pasak jo, pastaruoju metu vis populiaresni tampa sporto klubai, tačiau sportuojant juose negalima pamiršti aukso vidurio: jei sąnariai perkraunami, organizmas sportuojant patiria ne naudą, bet žalą. Sąnario kremzlei labai svarbu ir tinkamas darbo bei poilsio režimas. „Prieš pradedant bet kokį sunkų darbą kaip ir sporte reikia nepamiršti atlikti apšilimo pratimų. Jei neapšilus sąnarių pradedama tupinėti ar sunkiai kilnoti, gali įlūžti kurio nors sąnario kremzlė bei palaipsniui išsivystyti negrįžtami pakitimai“, – aiškina pašnekovas.
R. Gudo teigimu, ėjimas, šokiai, važiavimas dviračiu, plaukimas – viskas puiku, bet tik tuomet, jei tai daroma metodiškai. Jei žmogus po ilgos pertraukos sugalvoja „pramiklinti sąnarius“, krūvį reikia labai dozuoti bei didinti palaipsniui.
„Dažniausiai ir į ligoninę pacientai patenka tuomet, kai po ilgo laiko mėgina pasportuoti, mat sąnarys į tokį išbandymą reaguoja bematant. Deja, savo sąnarių patys nepasiklausime, kuo jie „nepatenkinti“. Tai paaiškėja padarius rentgeno nuotrauką. Mat anatomiškai mūsų sąnarių struktūra skirtinga, todėl vieniems labiau tinka vienokia, kitiems – kitokia aktyvi fizinė veikla“, – aiškina pašnekovas. Tačiau svarbiausia – ja užsiiminėti ne priešokiais, o metodiškai bei dozuoti krūvius. Žmogus visą gyvenimą turi stengtis išlaikyti sąnarius elastingus, nes susispaudusioms kremzlėms tenka didesnė apkrova. Geriausiai tam tinka įvairūs tempimo pratimai.
Mokslininkai tebeieško „atsakingo“ geno
Medicinos mokslų daktaras pasakoja, kad viso pasaulio mokslininkai intensyviai ieško vienintelio žmogaus geno, atsakingo už tai, kad sąnario kremzlė tvirta išliktų visą gyvenimą. „Bandymų su gyvūnais metu tai jau pavyko. Tačiau problema, kad žmogaus genas, atsakingas už sąnario kremzlę, taip pat yra atsakingas ir už raumenų ląsteles. Taigi veikiant šį geną, paveikiamos ne tik kremzlės, bet ir kitos organizmo sistemos. Todėl pastaruoju metu jau ieškoma netgi ne geno, o vienos amino rūgšties, nukreiptos į kremzlę. Bet teigiamų tyrinėjimų rezultatų bei jais paremtų metodikų įdiegimo į medicinos praktiką galima tikėtis ne anksčiau kaip po kelerių ar netgi keliolikos metų.
Didžiausias pastaraisiais metais pasiektas šios srities laimėjimas – sugebėjimas užauginti žmogaus kremzlę. Lietuvoje jau atliktos dvi tokios operacijos, kurių metu pacientams buvo persodinta sveika jų pačių sąnarių kremzlė, išauginta laboratorijoje Italijoje.
„Iš nepažeistos vietos paimama kremzlės ląstelių, jos užauginamos iki milijoninių titrų ir įsodinamos atgal. Pasaulyje yra apie 15 kompanijų, kurios užsiiminėja šiuo auginimu, turi sukūrusios savo technologijas, tačiau kitiems jų neatskleidžia. Suprantama, ši technologija labai brangi, tačiau per metus dešimčiai Lietuvos gyventojų kremzlės persodinimo operacijas galime atlikti nemokamai, nes išlaidos kompensuojamos iš Privalomojo sveikatos draudimo fondo biudžeto. Planuojama, kad šias operacijas bus galima atlikti traumas patyrusiems jauno amžiaus pacientams, kurių sąnarių anatomija nepalanki kitokiems gydymo variantams“, – teigia medicinos mokslų daktaras Rimtautas Gudas.
Lęšiukai yra nepaprastai skaidrūs (kol nesudrumstėja), tamprūs (kol nesustingsta); akies raumenukai keičia gaubtumą ir laužiamąją gebą nuo 20 iki 33 dioptrijų. Beje, raumenukų yra trys grupes: 1) sakadiniai, kurie atlieka šuoliukinius judančių objektų sekimo judesius; 2) konvergenciniai, kurie fiksuoja dvigubą atvaizdą įvertinti stereoefektą bei atstumą; 3) tremoro, kurie mikroskenavimu padidina atvaizdo užpildomumą smulkiausiomis detalėmis. Tinklainė, dengianti akies obuolio sienelę iš vidaus, yra nepaprastai jautri šviesai, joje gausu jutiklių – per 100 mln. pikselių (geriausi fotoaparatai turi iki 10 mln.) – bei plati spalvų gama (jutiklinės ląstelės reaguoja į atitinkantį spalvą šviesos bangos dažnį). Šiuo atžvilgiu negali lygintis net puikiausios uoslės šunys – jų rega yra bespalvė.
Ponia Galina gimė Kaune, daugelį metų gyvena Vilniuje, tačiau save laiko biržiete, o Lietuvos kaimą vadina dvasios atgaiva. Su G.Dauguvietyte kalbėjosi VL žurnalistė Irma Dubovičienė.
Pušies su gandralizdžiu nebėra, tačiau tėviškė liko
Mano tėvas kilęs nuo Biržų, prie Nemunėlio Radviliškio turėjo dvarelį. Nuo pat vaikystės, gal nuo trejų metų, iki karo kiekvieną vasarą po tris mėnesius praleisdavome kaime - nepaprastai gražioje vietoje, ant Nemunėlio kranto (kitoje pusėje - jau Latvija). Tėvas, be teatrinių mokslų, buvo baigęs girininko, agronomo mokslus, labai prisirišęs prie žemės. Pats dalgiu šienaudavo, turėjo didelę galvijų bandą - buvo gal 32 "galvos". Visas ūkis!
Ūkis buvo nuomojamas, nuomininkas gyveno ten pat, kitame name. Nors turėjome šeimininkę iš Kauno, kuri mums ruošdavo pietus (tėvas buvo aludaris, tad namuose visada būdavo daug svečių), valgyti man būdavo skaniausia pas nuomininką. Žinote, kaip anksčiau: vakare - bulviniai blynai, didelis dubuo spirgų, į kuriuos dažydavome tuos blynus.
Dažnai nubėgdavau į pamiškę pas piemenėlį. Jam dabar apie 90 metų, gyvena Biržuose. Apsistoju pas jį, kai nuvažiuoju. Pasišnekame ir mobiliuoju telefonu.
Laukų viduryje buvo pušis (vėliau ją nutrenkė perkūnas) su gandralizdžiu. Mano amžinatilsį senelis, teisėjas ir pirmasis Panevėžio apskrities viršininkas Nepriklausomoje Lietuvoje (Pranas Dauguvietis, režisierės tėvo, garsiosios pjesės "Žaldokynė" autoriaus Boriso Dauguviečio tėvas- aut.), įsilipdavo į tą pušį, žieduodavo gandriukus. Ir kitą pavasarį parskrisdavo tie patys gandrai, su žiedais. Tai man paliko nepaprastai didelį įspūdį. Būdavo, tėvas šieną pjauna, o iš paskos - gandras...
Tėviškės žemę atgavau. Buvo visai nuniokota, išgrobstyta. Dviaukštėje tėvo statytoje viloje iš grindų telikę spaliai, o iš perdangų - du rąstai. Dabar namas autentiškai, nepaprastai gražiai atstatytas. Kai tik galiu, vasarą visuomet nuvažiuoju.
Neapkenčiu kurortų
Buvau daug kur pasaulyje. Teko atostogauti Prancūzijoje, Vokietijoje, Floridoje, garsiuosiuose Majamio kurortuose. Neapkenčiu jų. Neapkenčiu Palangos, manęs į paplūdimį su pagaliu nenuvarytumei - 45 metus nebuvau Palangoje. Su vyru, kurio neseniai netekau, atostogaudavome Šventojoje, Teatro sąjungos mediniuose nameliuose (atostogauju tik birželį - man tai gražiausias mėnuo).
Nemėgstu minios. Savo dvasia esu kaimo žmogus. Tarp kitko, dvi paskutines gimnazijos klases (karo metais) baigiau Joniškyje - kai tėvas, pašalintas iš teatro dėl to, kad sovietmečiu vadovavo žydų teatrui, gavo darbą jau kaip valstybinis agronomas ir buvo nusiųstas į Žagarę. Gimnazijoje visi draugai buvo iš kaimo, pas juos važiuodavau.
Man Lietuva yra gražiausia, jos kaimas - mieliausias. Čia aš dvasiškai labai atsigaunu. Ant Nemunėlio kranto prisimenu savo gražią vaikystę. Nesu šiuolaikinė poniutė, kuri važiuoja į Palangą prisiėmusi visokių drabužių. Man poilsis - vaikščioti su šlepetėmis ir paprastu chalatuku, kai nereikia dažytis. Ir kūniškai, ir dvasiškai turiu būti laisva. O laisva galiu būti tik kaime.
Testamentą surašiau prieš 10 metų
Esu biržietė, evangelikė reformatė, bet į bažnyčią nevaikštau - nemėgstu bendrų maldų.
Savo vyrą kremavau, jo pelenus laikau namuose. Mes kartu išgyvenome 43 metus. Nepaprastai gražiai gyvenome: be pakelto balso, be jokių problemų, be konfliktų. Tapome tarsi vienu žmogumi. Į žemę jo kišti nenorėjau, man tai baisu. Nenoriu ir pati būti palaidota. Nenoriu duoti kirmėlėms gero restorano.
Aš žinau, kad būsiu kremuota, kaip pageidavau savo testamente, ir mano paskutinė valia bus įvykdyta - turiu nuostabius globėjus. Aišku, nesu iš tų, kurie nepaeina. Po visą Lietuvą dar važinėju. Va neseniai buvau Utenoje, Anykščiuose, Širvintose. Susitinku su savo skaitytojais. Su jais šnekuosi jau ne apie knygą, o apie gyvenimą.
Katalikų kunigai rašo, kad nereikia namie urnų laikyti. Aš laikau. Ir ne vien tik aš, daug kas iš mano pažįstamų. Aišku, jeigu būtų kolumbariumai, galima būtų "langelyje" užmūryti, tačiau į žemę - jokiu būdu.
Tarp kitko, atvirai pasakysiu: mano vyras buvo stačiatikis, ir aš, kai man reikia visiškos ramybės, nueinu į cerkvę.
Praeities nostalgija nesergu ir neapsileidžiu
Man patinka mūsų gražios mergaitės, trumpi jų sijonėliai (kodėl mano laikais tokios mados nebuvo?). Nesu iš tų senų bobelių, kurioms atrodo, kad anksčiau viskas buvo geriau, gražiau.
Savo gyvenimu negaliu skųstis. Man buvo atriekta labai gero gyvenimo riekė. Esu optimistė ir šiandien. Neapsileidžiu. Žiūriu, kad būčiau gerai apsirengusi, kad neapaugčiau lašiniais.
Valgau, kas man patinka, tik labai nedaug, daugiausia daržoves, vaisius. Kartais sau leidžiu ir dešros, šokolado, ir lašiniukų. Sriubų nevalgau nuo septynerių metų. Bet kai buvo gyvas vyras, sakydavo, kad Vilniuje mano sriubos - skaniausios: žirnienė, agurkienė, raugintų kopūstų... Darydavau visokius "zrazus" ir "šmažus", viską mokėjau, 43 metus stovėjau prie puodų. O po vyro mirties pajutau, kad į virtuvę ateinu tik išsivirti kavos ir daržovių. Jas tik apverdu ir nusunkiu, priruošiu didžiausią puodą.
Daugelį metų kentėjau dėl žaizdelės dvylikapirštėje žarnoje. Suvalgiusi mažiausią ananaso gabaliuką, iš skausmo ant sienų lipdavau. Išsigydžiau ir dabar galiu nors pasagas valgyti.
Šventės man nereikalingos
Šventės man - eilinės dienos. Po vyro mirties nešvenčiu ir Kalėdų, Naujųjų. Mane kviečia, bet noriu pabūti viena.
Aš jaučiu vienumos džiaugsmą. Pasakysiu kodėl: visas gyvenimas buvo triukšmingas. Augau aktorių šeimoje. Kaune pas mus ateidavo garsenybės, kurių jau seniai nėra - kompozitoriai, poetai, rašytojai. Dirbant ansamblyje "Lietuva" - vėl triukšmas: kolektyvas - milžiniškas! Baigiau studijas, buvau paskirta į kino studiją, o ten dar didesnis triukšmas. Iš kino studijos mane perviliojo į televiziją, kurioje išdirbau beveik 40 metų. Įsivaizduokite: vis triukšme, minioje. Visas gyvenimas minioje.
Aš vienatvės nejaučiu, esu laiminga viena parėjusi namo, man jokių svečių nereikia.
Man gyvenimo energija duota nuo vaikystės. Tėvai įdiegė įprotį po pietų pamiegoti. Po pietų visi mano telefonai būna išjungti, manęs nėra namie. Ir visi keturi mano buvę vyrai taip įprato.
Vienatvė man - tai galvojimas, ką susitikimuose kalbėsiu. Štai dabar rengiuosi vienai konferencijai apie tai, kaip jaunimas knygas skaito. Man kalbėti skirtos 25 minutės. Reikia viską gerai apmąstyti.
Man vienatvė - tai knygos. Labai daug skaitau, mėgstu istorines knygas: apie Jekateriną I, Elžbietą II, Romanovų dinastiją, kitas asmenybes. Patinka geri psichologiniai detektyvai - tokie, kuriuos skaitydama galėčiau pamąstyti.
Sportu labai domiuosi, nors niekada gyvenime nesportavau. Mano televizoriuje dabar visą laiką įjungtas sporto kanalas. Nesu krepšinio aistruolė. Mėgstu ne grupinį žaidimą, o asmenybių sportą: kas greičiau atbėgs, aukščiau ar toliau iššoks. Esu pamišusi dėl "Formulės 1". Žinau, kiek lenktynininkų per 20 metų pasikeitė, ką jie valgo, ką šneka. Interneto neturiu, tai paskutines naujienas iš interneto man raportuoja globėjai.
Į teismų maratoną įsuktas ir finansiniais pažeidimais kaltintas verslininkas, garsaus "Santarvės" fondo steigėjas ir vadovas Julius Kazėnas išgirdo naują nuosprendį ir sulaukė švelnesnės bausmės, tačiau jam paskirta didesnė piniginė bauda.
Apeliacinio teismo teisėjų kolegija panaikino Panevėžio apygardos teismo nuosprendį, kuriuo santarvės idėjų propaguotojas J.Kazėnas buvo nuteistas dvejiems metams nelaisvės, jos vykdymą atidedant, ir 5 tūkst. litų bauda.
Dabar pagarsėjusiam verslininkui paskirta bausmė - devyni mėnesiai laisvės atėmimo bei 12 tūkst. litų bauda. Laisvės atėmimo vykdymas atidėtas vieneriems metams. J.Kazėnas be pareigūnų sutikimo negalės išvykti iš gyvenamosios vietos ilgiau kaip septynioms dienoms.
Teismų slenksčius ilgai mynęs visuomeninės labdaros organizacijos vadovas nuteistas tik dėl apgaulingos buhalterinės apskaitos tvarkymo, deklaracijų nepateikimo Valstybinei mokesčių inspekcijai bei 1750 litų pasisavinimo, nors anksčiau J.Kazėnui teko išklausyti pareikštų įtarimų pagal penkis Baudžiamojo kodekso straipsnius.
Panevėžio apygardos teismo nuosprendį apskundę prokurorai siekė jį nuteisti dėl nepalyginamai didesnės sumos pasisavinimo - 128 tūkst. litų.
Pirmos instancijos teismas verslininką nuteisė tik dėl 6980 litų pasisavinimo.
Panevėžio apygardos teismo nuosprendį buvo apskundęs ir fondo vadovas. J.Kazėnas norėjo, jog jam būtų panaikinti kaltinimai dėl finansinių pažeidimų, jis pripažino savo kaltę tik dėl aplaidaus apskaitos tvarkymo.
J.Kazėno 1994 metais įsteigtas "Santarvės" fondas, kurio reputacija sušlubavo steigėjui patekus į teisėsaugininkų akiratį, žinomiems žmonėms teikė premijas už santarvės skleidimą, toleranciją.
Fondo laureatais buvo paskelbti dvasininkai Kazimieras Vasiliauskas, Tėvas Stanislovas, Vincentas Sladkevičius, prezidentas Algirdas Brazauskas, poetas Justinas Marcinkevičius, literatūrologė Viktorija Daujotytė-Pakerienė, aktorius Donatas Banionis.
Kai kuriems iš šių laureatų bei kitiems garsiems šalies žmonėms teko liudyti teismuose dėl fondo veiklos.
Pastarosiomis dienomis politikai vis garsiau kalba apie pirmalaikius Seimo rinkimus. Tačiau savanorių imtis kokios nors iniciatyvos, kad į priekį būtų žengtas bent mažas žingsnelis, neatsiranda.
Partijos irgi - beveik kiekviena tikina visai nesibaiminančios pirmalaikių rinkimų, bet nepuola nei skubiai rinkti parašų, nei rengti kokio nors nutarimo ar įstatymo projekto. Ką tai galėtų reikšti?
Pirmiausia, matyt, tai, kad visos tos kalbos - tik savotiškas agitacinis maivymasis prieš rinkėjus, tikintis sulaukti jų simpatijų ir kilstelėti savo reitingus. Tačiau iš tiesų skirstytis kas sau ir skelbti naujus rinkimus, šį kartą niekas Seime, atrodo, rimtai negalvoja. Priežastis aiški - kai kurie politikai po to patogias Seimo narių kėdes matytų kaip savo ausis.
Ypač įdomiai šiame šurmulyje atrodo konservatoriai. Iki šiol jie nė piršto nepajudino, net nebandė tartis su kitomis, bent jau opozicinėmis, frakcijomis, ar būtų įmanoma paskelbti pirmalaikius Seimo rinkimus, tačiau neatsispyrė pagundai pažarstyti karštas žarijas svetimomis rankomis. Be jokių skrupulų jie talžo savo pačių dar neseniai remtą Gedimino Kirkilo Vyriausybę ir, kaip kažkada Dono kazokai carui, rašo laiškus prezidentui Valdui Adamkui tikėdamiesi, kad būtent jis išvaikys dabartinį Seimą ir paskelbs naujus Seimo rinkimus.
Šalies vadovas irgi raukosi: "Tuščios kalbos. Seimas, jeigu nori save paleisti, turi galimybę susirinkti į posėdį, pasakyti ačiū, sugiedoti Lietuvos himną ir surengti rinkimus. Jei yra toks noras, jie laisvi tai padaryti", - šią savaitę sakė V.Adamkus.
Vargu ar prezidento nuostatą pakeis ir trečiadienį jam nusiųstas Tėvynės sąjungos lyderio Andriaus Kubiliaus laiškas, kuriame jis ragina šalies vadovą pasinaudoti Konstitucijoje numatyta prezidento teise skelbti pirmalaikius Seimo rinkimus Vyriausybės siūlymu, kai parlamentas pareiškia tiesioginį nepasitikėjimą ministrų kabinetu. Tam reikia mažiausiai dviejų sąlygų - kad Vyriausybei praeitų bet koks noras toliau dirbti arba kad parlamentas tiesiai šviesiai pasakytų: šiuo ministrų kabinetu mes daugiau nepasitikime.
Ar tai realu? Nebent įvyktų netikėtumas: Seimas nepatvirtintų kitų metų biudžeto ir pati Vyriausybė, gavusi antausį, trinktelėtų durimis.
Tačiau ir vėl: ar su nepatvirtintu biudžetu versdami iš kėdžių dabartinius ministrus Seimo nariai tikrai būtų pasiryžę tapti patys sau priešais ir tiesti kelią patiems trauktis iš parlamento?
Garsiausiai apie pirmalaikius rinkimus šūkaujantiems konservatoriams, ko gero, galvas bus apsukę palankūs praėjusio mėnesio visuomenės apklausų rezultatai. Šoktelėję į reitingų lentelės viršūnę, jie, matyt, jau patikėjo galintys laimėti ir Seimo rinkimus, žinoma, jei jie vyktų kuo greičiau.
Šių metų pavasarį tie patys konservatoriai visus šunis korė ant socialdemokratų, kai jie, netekę Tėvynės sąjungos frakcijos paramos, skubiai įregistravo Seime nutarimo projektą birželio 24-ąją paskelbti pirmalaikius Seimo rinkimus. Tuo metu visuomenės nuomonė buvo palankesnė socialdemokratams.
Nutarimo projektas paleisti šios kadencijos Seimą ir skelbti pirmalaikius rinkimus, kaip žinome, tąkart buvo atmestas. Dabar tai priminus konservatoriams, kai kurie jų lyderiai tikina, kad tokiam balsavimui iš anksto nebuvo pasirengta, todėl jis ir sužlugęs. Ir dėl to esą kalti socialdemokratai, paskubėję su savo iniciatyva. Įdomu, kas būtų kaltas šį kartą, jei toks bandymas vėl patirtų fiasko?
Tarkim, kažkokiu būdu vis dėlto pavyktų paskelbti pirmalaikius Seimo rinkimus. Ką jie pakeistų? Jei tikėtume tomis pačiomis visuomenės apklausomis, kurios dabar taip džiugina konservatorių ausis, būsimajame Seime didžiąją dalį parlamento kėdžių pasidalytų Tėvynės sąjunga, pašalintojo prezidento Rolando Pakso vadovaujami liberalai demokratai, socialdemokratai ir gal dar Darbo partija.
Vietos reitingų lentelėje dar gali pasikeisti, tačiau bent jau kol kas nematyti jokių prošvaisčių, kad kuri nors iš šių partijų naujajame Seime turėtų daugumą, todėl neišvengiamai tektų lipdyti koaliciją, kuri mažai kuo skirtųsi nuo dabartinės.
Nesunku prognozuoti, kad pirmalaikiai Seimo rinkimai, kurie mokesčių mokėtojams kainuotų apie 14 milijonų litų, netaptų panacėja tikintis išgydyti valstybę nuo chaoso, ekonomikos nuosmukio ir viską graužiančios infliacijos. Tai būtų tik spektaklis rinkėjams nuraminti.
Eiliniai Seimo rinkimai turėtų įvykti kitų metų rudenį. Nori nenori, peršasi eretiškas klausimas: ar daug laimėtume juos paskelbę anksčiau? Seimas ir Vyriausybė iš karto būtų savotiškai paralyžiuoti. Visos politikų pajėgos būtų jau nukreiptos į būsimus rinkimus. Ką čia valstybė, kai sprendžiasi partijos likimas - būti ar nebūti Seime ir Vyriausybėje.
O paskui - ilgos portfelių dalybos ir jau ant nosies vasaros atostogos. Laimėtume kokius tris keturis mėnesius. Ar verta dėl to laužyti ietis?
Galimas, žinoma, ir kitas scenarijus, panašus į tą, kuris šiomis dienomis įvyko Latvijoje. Vis dažnėjantys streikai, didėjanti nepatenkintųjų gaunamais atlyginimais, kylančiomis kainomis minia gali vieną dieną perpildyti mažumos Vyriausybės kantrybės taurę ir priversti ją pakelti rankas į viršų.
Dar viena savotiška "rožinė revoliucija"? Jau lyg ir buvome užmiršę tokius kovos už laisvę, lygybę ir žmonių gerovę kovos būdus, nes jau beveik 18 metų esame nepriklausomi ir visi savi. Tačiau gal ir teisybė: konfliktai tarp savųjų - patys aršiausi.
Nors politikai aną savaitę noriai komentavo pirmalaikių Seimo rinkimų idėją, jokių pirmalaikių nebus. Ir nereikia. Ne todėl, kad viskas Lietuvoje gerai. Nėra ko naujo pasiūlyti tautai. Bent jau nesimato drąsių kitokios politikos idėjų.
Dauguma opozicijos kartu su valdančiąja mažuma balsavo už kitų metų biudžetą. Balsavo "iš bėdos", nes geriau šleivas kreivas biudžetas negu jokio.
Šiaip jau koktu klausyti kokių nors liberalų ar konservatorių, kai jie Vyriausybę pliekia už infliacinį biudžetą ir tuo pat metu siūlo naujas milijardines išlaidas.
Visi nori patikti tautai, manydami, kad ji kvaila. Juk suformuotas vaizdas: semk iš biudžeto kaip iš maišo ir duok. Atrodysi geras, jei duosi "vargšams", o ne "ponams".
Skleidžiamas dar vienas mitas, kad Lietuvos politika liberali, kad per mažai socialinio teisingumo. Dažnai prikišama socialdemokratams, neva jie nevykdo socialdemokratiškos politikos, o atstovauja stambiajam kapitalui.
Visai be reikalo taip priekaištaujama. Kai iš biudžeto socialinei apsaugai skiriama 2,348 mlrd. Lt (beveik dvigubai daugiau negu švietimui ir mokslui), jau net gąsdina tokia socialdemokratija. O juk dar 11,2 mlrd. Lt "Sodra" susirenka atskiru mokesčiu.
Pilietinės visuomenės institutas neseniai atliko labai įdomius tyrimus. Projekto "Lietuva be atskirties ir skurdo" (LabAS) ataskaitą specialistus susikvietęs svarstė prezidentas. Deja, partijos tam dokumentui neskyrė dėmesio. O juk ta LabAS ataskaita galėtų įžiebti ypač reikšmingą ideologinę kairiųjų ir dešiniųjų politikų diskusiją.
Pirmiausia verta atkreipti dėmesį į to paties Pilietinės visuomenės instituto užsakymu "Vilmorus" atliktą reprezentatyvią Lietuvos gyventojų apklausą. Į klausimą, ką turime daryti mažindami skurdą Lietuvoje, tik 30 proc. apklaustųjų atsako, kad pritaria socialinio teisingumo stiprinimui gerinant socialinę paramą skurstantiems. Taigi galbūt galima daryti išvadą, kad tik 30 proc. Lietuvos žmonių yra potencialūs socialdemokratų rinkėjai.
48 proc. skurdą mažinti siūlo didinant gyventojų užimtumą ir kuriant darbo vietas, dar 20 proc. teikia pirmenybę piliečių dorovės stiprinimui ugdant darbštumą ir atsakingumą. Taigi puiki niša konservatoriams ir liberalams, savo programas skiriant tiems 70 proc. sudarantiems rinkėjams.
"LabAS" projekto ataskaita, kurią interneto svetainėje "Delfi" apžvelgė Romas Sakadolskis, nustebino labai naujomis įžvalgomis. Projekte dalyvavę seniūnai, bendruomenių nariai, socialiniai darbuotojai, darbo biržos konsultantai, gydytojai, žurnalistai ir kiti "paprasti žmonės" (apie 40) daro išvadą, kad socialinė pašalpa ir kompensacijos neskatina gyventojų noro užsidirbti patiems, darbo birža daug kam tarnauja tik kaip socialinės paramos priemonė. "Negali tęstis "baso šiaučiaus" situacija, kai globėjas gyvena blogiau už globotinį", - cituoja R.Sakadolskis "LabAS" ataskaitą.
Man irgi pažįstama tokia situacija, kai vargani socialiniai darbuotojai labai stengiasi padėti asocialiai šeimai, kur mama džiaugiasi, kad gavo "Dievo dovaną" - visus tris protiškai neįgalius vaikus. Juk jiems skirtų pašalpų per akis - tėvams nereikia niekur dirbti. Motina net persekioja darželio auklėtojas ir mokytojas, kad tik jos vaikai nebūtų lavinami - juk už protingą tokių pašalpų negausi. O visa dirbanti miestelio bendruomenė keikia valdžią už tokią socialinę politiką.
"LabAS" projekto ataskaitoje yra daug netikėtų išvadų, griaunančių ligšiolinio "rūpinimosi vargšais" stereotipus. Tarkim, sakoma, kad "nemokamas moksleivių iš skurdžių šeimų maitinimas didina socialinę atskirtį tarp vaikų, skatina veltėdišką požiūrį į gyvenimą".
Štai kur tikra darbotvarkė politikams - ar ne per daug lepiname nenorinčius dirbti? Ar ne per didelę naštą krauname valstybei kasmet didindami socialinės rūpybos biudžetą? Ar neauginame išlaikytinių sluoksnio?
Nuo socializmo politikos šiandien kenčia net turtingoji Prancūzija. Pamėgink atimti tas visuomenės pažangą stabdančias socialines garantijas, ir milijonai aršiais protestais užtvindo gatves.
Kaip tik laikas Lietuvos partijoms ryškiau brėžtis ideologines ribas. Juk sunku žmonėms apsispręsti, už ką balsuoti, kai visos partijos vienodai populistiškai žada "visais pasirūpinti".
(Respublika / Lietuvos žinios)
Naujienos -> Straipsniai
Lietuvos Respublikos Seimo priimtos alkoholio kontrolės įstatymo pataisos sportui atsilieps labai skaudžiai. Tai pripažįsta tiek sporto organizacijų vadovai, tiek patys aludariai, pareiškę, kad parama sportui bus ženkliai mažinama, o galbūt ir visai nutraukta.
Be paramos neišgyventų
Seimas ketvirtadienį priėmė alkoholio kontrolės įstatymo pataisas, kuriomis uždraudė bet kokio alkoholio reklamą per radiją ir televiziją nuo 6 val. iki 23 val. Išimtis nebus taikoma net silpnam vynui ir alui.
Jeigu Lietuvos Respublikos Prezidentas Valdas Adamkus šias įstatymo pataisas palaimins, Lietuvos sporto organizacijos neteks itin didelės aludarių paramos.
„Seimas galės federacijai sumesti lėšas, kad ji rinktinės galėtų padėti pasiruošti Europos čempionatui. Reikia galvoti prieš priimant tokias pataisas. Seimas Lietuvos krepšiniui sudavė smūgį iš pagrindų. Čia yra vienas kvailiausių įstatymų, kokį jie kada nors išleido“, – pareiškė Lietuvos krepšinio federacijos prezidentas Vladas Garastas.
LKF jau yra suplanavusi savo biudžetą, kurį sudaro Kūno kultūros ir sporto departamento bei rėmėjų lėšos. Didžioji pinigų dalis – 3 milijonai 200 tūkst. litų buvo paskirstyti Lietuvos rinktinėms, kurios rengiasi pasaulio ir Europos krepšinio čempionatams. Nutrūkus paramai LKF tektų ieškoti naujų rėmėjų. Be jų paramos LKF neišgyventų, nes valstybė neskiria tiek pinigų, kiek reikėtų.
Populistinis sprendimas
„Manau, kad tai trumparegiškas populistinis sprendimas. Tie, kas geria lų ir toliau jį gers, o mes galime netekti labai svarios aludarių paramos. Jie yra vieni pagrindinių Lietuvos vyrų krepšinio rinktinės rėmėjų“, – vakar „Respublikai“ sakė LKF generalinis sekretorius Mindaugas Balčiūnas.
Pasak Balčiūno, Seimas turėtų atsižvelgti, kad pastarojo meto Lietuvos krepšinio pergalės buvo pasiektos nebe aludarių pagalbos, kurie vyrų rinktinę remia daugiau negu dešimtmetį.
LKF atstovai tvirtina, jog Seimui priėmus tokias įstatymų pataisas visos sporto organizacijos turi susivienyti ir kreiptis į Lietuvos Prezidentą su prašymu pataisas vetuoti. „Reikės taip ir padaryti. Aludariai skiria lėšas olimpiniam komitetui, federacijai, klubams. Tai krepšinio žlugdymas. Kitaip nepavadinsi“, – tvirtino Garastas.
„Tai sportui labai blogai. Ne tik krepšiniui, bet ir kitoms sporto šakoms. Manau, kad Prezidentas, kuris yra didelis krepšinio gerbėjas, padarys teisingą sprendimą“, – tvirtino „Žalgirio“ krepšinio klubo viceprezidentas Gediminas Navikauskas.
Netektų milijonų
Jeigu Seimo priimtos alkoholio kontrolės įstatymo pataisos įsigaliotų ir aludariai nuspręstų nutraukti paramą reprezentacinėms Lietuvos krepšinio komandoms, klubai ir organizacijos netektų milijoninių pajamų.
Neoficialiais duomenimis „Žalgirio“ ir Vilniaus „Lietuvos ryto“ krepšinio klubams aludariai per metus skiria po daugiau nei 1 milijoną litų, o parama Lietuvos vyrų krepšinio rinktinei siekia apie 500 tūkst. litų.
Vilniaus TEO moterų krepšinio komanda kitą sezoną gali verstis be ekipos lyderės Katie Douglas. Trejus metus vienoje stipriausių Europos komandų žaidusi Douglas pasibaigus sezonui klubo vadovams užsiminė norinti pailsėti ir karjerą tęsti ne Lietuvoje.
Douglas sutartis su TEO galioja ir ateinantį sezoną, tačiau krepšininkė nėra tikra ar rudenį vilkės TEO marškinėlius. Amerikietės sutartyje yra numatyta galimybė kontraktą nutraukti, atsiradus geresniam pasiūlymui iš kitos ekipos arba pačiai Douglas nusprendus sustabdyti krepšininkės karjerą.
„Kol kas ji nėra apsisprendusi, nežinau, ką darys, – vakar „Respublikai“ sakė TEO klubo direktorius Arvydas Tamašauskas. – Prieš išvažiuodama į JAV ji mums teigė, jog dėl didelio krūvio yra pavargusi, organizmas nebegali atlaikyti vienų rungtynių po kitų“.
Norėtų išvykti
Praėjusių metų rugpjūtį Douglas patyrė sunkią pėdos traumą ir į aikštę grįžo tik po trijų mėnesių. Vis dėlto amerikietės žaidimas nebuvo toks, kokį ji demonstravo prieš susižeisdama. Manoma, kad traumą krepšininkė patyrė dėl poilsio stokos ir didelių krūvių – sezoną Europoje baigdavusi Douglas vasarą žaisdavo WNBA (Nacionalinė moterų krepšinio asociacija) pirmenybėse.
„Kai ji paskelbs savo sprendimą, tuomet svarstysime, ką daryti. Jeigu taip nutiks, kad Douglas nutars palikti mūsų komandą, ieškosime jai pamainos. Neaišku, kaip ji jausis po sezono WNBA, kur ten krūviai labai dideli. Aišku, mes neketiname laukti iki paskutinės dienos – manau, kad liepos pradžioje žinosime Douglas atsakymą“, – vylėsi Tamašauskas.
Anot Tamašausko, TEO komandos lyderė buvo užsiminusi, kad Europoje norėtų žaisti ne visą sezoną, o tik dalį jo – kai kurios pajėgiausios Senojo žemyno komandos legionieres kviečiasi tik lemiamoms sezono kovoms. Manoma, kad dėl rezultatyviausios Eurolygos sezono žaidėjos turėtų užvirti arši kova – Douglas norėtų pasikviesti milžiniškus biudžetus turinčios Rusijos komandos, kurios amerikietei galėtų pasiūlyti kur kas didesnį atlyginimą, negu TEO. Neoficialiomis žiniomis, gynėjos kontraktas TEO klube gali siekti apie 300 tūkst. eurų per sezoną.
Lietuvės sutartis turi
Kitą sezoną TEO ekipoje išliks beveik visos lietuvės – galiojančias sutartis su ekipa turi Sandra Valužytė, Aušra Bimbaitė, Rima Valentienė, Eglė Šulčiūtė, Gintarė Petronytė ir jaunosios žaidėjos – Indrė Dudėnaitė, Šarūnė Jasiunskaitė ir Šarūnė Povilionytė.
Jurgita Štreimikytė-Virbickienė jau anksčiau pareiškė, apie karjeros TEO komandoje ir nacionalinėje rinktinėje pabaigą, todėl TEO vadovai nededa daug vilčių, kad geriausia Lietuvos krepšininkė apsigalvos.
„Štreimikytę-Virbickienę pakeisti yra labai sudėtinga, ji turi didžiulę patirtį", – konstatavo Tamašauskas. Jos vietą užims po motinystės atostogų į aikštę sugrįžtanti Irena Vizbarienė (Baranauskaitė). TEO taip pat veda derybas su 2006-2007 metų sezono pradžioje komandoje rungtyniavusia amerikiete gynėja Kristin Haynie.
„Planuojame, kad legionierių turėsime tik per Eurolygos sezoną. Jam pasibaigus dėsime visas pastangas Lietuvos čempionatą baigti be užsieniečių. Norime, kad ir mūsų žaidėjos, ypač jaunosios, turėtų galimybių parungtyniauti. Iš viso ekipoje turėsime tris užsienietes – įžaidėją, lengvą krašto puolėją ir vidurio puolėją", – komandos komplektavimo planus atskleidė Tamašauskas.
Anot jo, pastarąją poziciją greičiausiai užims praėjusiais metais TEO garbę gynusi baltarusė Jelena Levčenka. Derybos su 24 metų 194 cm ūgio vidurio puolėja jau artėja prie pabaigos, liko suderinti paskutines kontrakto detales. TEO vadovas paaiškino, kad klubas siekė išlaikyti aukštaūges Petronytę ir Šulčiūtę, kurioms kitąmet atsivers kur kas didesnės galimybės – sutarties su aukštaūge amerikiete Ebony Hoffman TEO klubas pratęsti neketina. „Vidurio puolėjos pozicijoje planuojame turėti ne daugiau kaip vieną legionierę“, – pareiškė Tamašauskas.
Tikslai – neaiškūs
Paklaustas, kiek tiesos turi kalbos, jog telekomunikacijų kompanija TEO krepšinio komandai ketina sumažinti paramą, klubo vadovas atsakė: „Kito sezono komandos biudžetas – 3 milijonai 800 tūkst. litų – jau patvirtintas. Jis išliko toks pat, kaip praėjusiais metais. Ateityje, be abejo, gali būti visko, permainos vyksta nuolat“.
TEO klubo vadovas sakė, jog kalbėti apie komandos tikslus, nepaaiškėjus Eurolygos varžybų sistemai ir burtams. Šiemet patekti tarp keturių stipriausių Senojo žemyno klubų bus gerokai sunkiau, negu praėjusiais metais. Šį sezoną Eurolygoje rungtyniaus 24 komandos suskirstytos į 4 grupes po 6 ekipas. Į antrą varžybų etapą pateks keturios stipriausios kiekvieno pogrupio komandos, kurios kovos naujai sudarytose keturiose grupėse. Iš jų į atkrintamąsias varžybas pateks dvi po dvi ekipas. Taip pat Eurolygoje yra numatyta, kad finalo ketverto turnyre negalės dalyvauti daugiau kaip dvi tos pačios šalies komandos.
„Kaip visada komandos tikslai bus ambicingi – pasirodyti kuo geriau ir siekti aukščiausių rezultatų", – patikino Tamašauskas.
Kauno „Žalgirio“ ir Vilniaus „Lietuvos ryto“ ekipos šiemet pasidalijo po vieną titulą – kauniečiai iškovojo Lietuvos krepšinio federacijos taurę, o sostinės ekipa įrodė savo pranašumą per Baltijos krepšinio lygos (SEB BBL) varžybas. Šiandien abi komandos pradės kovą dėl paskutinio titulo – Lietuvos krepšinio lygos (LKL) čempionų vardų.
LKL finalo varžybų iki 4 pergalių serijoje jau devintus metus iš eilės kovos „Žalgirio“ ir „Lietuvos ryto“ komandos. Čempionų titulą ginantys vilniečiai po sėkmės per SEB BBL čempionatą turi ambicijų įrodyti, kad antroje sezono dalyje jie yra stipresni. „Žalgirio“ krepšininkai po metų pertraukos sieks susigrąžinti prarastus Lietuvos čempionų vardus ir savo nuolatiniams varžovams revanšuotis už nesėkmę per SEB BBL pirmenybes.
Parengė staigmenų
Abu finalininkai vakar rytą nesitreniravo. „Rengiamės pagal planą ir žadame laimėti LKL pirmenybes. Antradienį sunkiai treniravomės ir rytą, ir vakare, todėl vakar rytą žaidėjai ilsėjosi, o vakare rengėme taktines pratybas. Toks mūsų treniruočių ciklas, dirbame pagal susikurtą sistemą ir jos nekeičiame“, – sakė „Žalgirio“ vyriausiasis treneris Rimantas Grigas.
Tuo tarpu vilniečiai vakar dieną apsilankė Prezidentūroje. Ten jie buvo apdovanoti už ULEB taurės turnyre užimtą antrąją vietą.
Abi komandos viena kitą puikiai pažįsta, bet vis dėlto tikisi varžovus dar kuo nors nustebinti. „Bandysime sukurti kokių nors netikėtumų varžovams, o svarbiausias uždavinys bus apsiginti ir sustabdyti vilniečių ekipos lyderius. Norint laimėti reikės gerai žaisti tiek puolant varžovų krepšį, tiek ginantis nuo jų atakų“, – vakar kalbėjo „Žalgirio“ strategas.
Dar labiau gynybą akcentavo kauniečių snaiperis brazilas Marchelo Machado. „Laimės ta komanda, kuri geriau ginsis“, – neabejojo brazilas.
„Žalgirio“ vyriausiasis treneris prisipažino, kad keli komandos krepšininkai kenčia dėl nedidelių traumų, bet jų įvardyti nenorėjo. Pasak Grigo, tik prieš pat rungtynes bus aišku, kas iš traumuotų žaidėjų galės šiandien padėti kauniečiams, o kas – ne.
Laimi išvykoje, pralaimi namie
„Lietuvos rytas“ sieks apginti gana lengvai pernai iškovotą LKL čempionų titulą. Prieš metus finalo varžybų serija baigėsi sausa vilniečių pergale – 4:0.
„Šį sezoną mums tai jau ketvirtasis finalas, per jį taip pat stengsimės nugalėti, – vakar žadėjo „Lietuvos ryto“ vyriausiasis treneris Aleksandras Trifunovičius. – Po SEB BBL finalo komandos yra skirtingų nuotaikų, bet dabar viskas prasideda iš naujo. Daug lems tai, kaip komandoms pavyks atgauti jėgas po kiekvienų rungtynių“.
Treneriui vakar labiausiai kėlė nerimą kelių žaidėjų traumos. Jau kurį laiką negali treniruotis Mindaugas Lukauskis, traumas yra patyrę pagrindinis įžaidėjas Robertas Štelmaheris ir Eurelijus Žukauskas. Aišku, kad Lukauskis savo komandai šiandien padėti tikrai negalės.
„Dar skauda per antras LKL ketvirtfinalio rungtynes su „Sakalais“ įtrūkusį dešinės blauzdos raumenį, – sakė krepšininkas. – Tikiuosi, kad galėsiu žaisti per antrąsias serijos rungtynes Vilniuje“.
Abi finalo dalyvės turi po 6 legionierius, o į LKL mačus galima registruoti tik 5 užsieniečius. Tačiau nė vienos ekipos treneriai vakar nenorėjo atskleisti kortų ir nesakė, kuris legionierius nebus registruojamas į rungtynes.
Finalo serijos rungtynėse savo aikštės pranašumą turi kauniečiai, laimėję LKL reguliariojo sezono varžybas. Jei finalo serija užtruktų maksimaliai, 7-osios – lemiamos – serijos rungtynės būtų žaidžiamos Kaune. Dėl aikštės pranašumo abiejų klubų atstovų nuomonės išsiskyrė. Žalgiriečiai tvirtina, kad tai svarbus veiksnys, o vilniečiai jis neatrodo svarbus.
„Psichologiškai daug lengviau pirmas rungtynes žaisti namie, jausime didelę savo gerbėjų paramą, tai mums bus didelis pranašumas“, – tikino Grigas.
Su tuo nesutiko Lukauskis. „Šis sezonas parodė, kad aikštės pranašumas neturi jokios įtakos. Esame laimėję Kaune, o „Žalgiris“ mus įveikė Vilniuje. Aikštės pranašumas neturės jokios įtakos serijos baigčiai“, – sakė krepšininkas.
„Sieksime laimėti pirmąsias serijos rungtynes Kaune. O tada viskas apsiverstų aukštyn kojomis. Savo aikštės pranašumą turėtume jau mes“, – vakar prieš vakarinę komandos treniruotę dėstė „Lietuvos ryto“ puolėjas Matthew Nielsenas.
Savaitgalį Rygoje vyksiančiomis Baltijos vyrų krepšinio lygos (SEB BBL) finalo ketverto varžybomis baigsis trečiasis lygos sezonas. Pasak SEB BBL vykdomojo direktoriaus Mindaugo Balčiūno, Latvijos sostinė yra gerai pasirengusi sutikti SEB BBL finalo ketverto dalyvius.
Į šio sezono stipriausios Baltijos šalių komandos titulą pretenduoja trys Lietuvos komandos ir viena Latvijos ekipa. Finalo ketverto favoritėmis laikomos Kauno „Žalgirio“ ir Vilniaus „Lietuvos ryto“ komandos, joms antroji vieta SEB BBL čempionate prilygsta nesėkmei. Trečiąją vietą jau trečią sezoną iš eilės laimėti sieks „Šiauliai“. Pagaliau ant prizininkų pakylos užkopti mėgins ir vienintelė latvių ekipa – „Ventspils“.
Visus Rygos krepšinio mėgėjus labai nuvylė faktas, kad į lemiamas varžybas nepateko nė viena Rygos komanda. „Barons/LMT“ nepateko net į ketvirtfinalį, o Ramūno Butauto treniruojama „ASK Riga“ šiame etape pralaimėjo „Šiauliams“.
Vis dėlto didelės problemos, kad nebus Rygos komandos finalo ketverte, SEB BBL vykdomasis direktorius neįžvelgia. „Negalime pasakyti, kad nebus šeimininkų. „Ventspils“ yra Latvijos komanda, – sakė Balčiūnas. – Treneris vadovauja Latvijos rinktinei, ekipoje žaidžia trys latvių rinktinės nariai. Nėra taip blogai, kaip buvo Estijoje“. Pernai Taline vykusiame SEB BBL finalo šešeto turnyre kovojo keturios Lietuvos ir dvi Latvijos ekipos.
Tikisi pilnos arenos
SEB BBL vykdomasis direktorius tvirtino, kad Rygos arena, kurioje telpa kiek daugiau nei 11 tūkst. žiūrovų, yra visiškai pasirengusi sutikti svečius. „Šventei buvo ruošiamasi iš anksto. Prieš metus, kai Rygoje vyko SEB BBL žvaigždžių diena, buvo trūkumų, bet per metus jie padarė didelę pažangą“, – teigė Balčiūnas.
Pasak lygos vadovo, didžiausia problema rengiant finalo ketverto turnyrą kilo dėl Rygos viešbučių. „Komandoms vietos užsakytos, tačiau į Rygą atvykti ketina didelės ekipų palaikymo grupės. Vietų, kur nakvoti yra, bet nebus lengva patekti į pirmą pasitaikiusį viešbutį“, – sakė Balčiūnas.
Iki praėjusio savaitgalio bilietų į dviejų dienų renginį buvo parduota 4 tūkst. Balčiūnas išreiškė viltį, kad per lemiamas sezono varžybas bus pilna arena žiūrovų. „Visa Lietuva gyveno ULEB taurės finalo rungtynėmis, todėl SEB BBL finalo ketvertui neskirta daug dėmesio, – priežastį, kodėl mažai pirkta bilietų, nurodė Balčiūnas. – Tačiau žmonės bilietus perka kiekvieną dieną, arena bus pilna, o lietuvių bus daug“.
Balčiūnas pažymėjo, kad bilietų kainos į finalo ketverto renginį nėra didelės. Bilietas į vienos dienos rungtynes kainuoja nuo 2 iki 8 latų (nuo 10 iki 39 litų), o bilieto į dviejų dienų renginį kaina – nuo 3 iki 13 latų (nuo 15 iki 63 litų).
„Esame suinteresuoti, kad rungtynes pamatytų kuo daugiau žmonių, – teigė Balčiūnas. – Kaina yra labai gera, suteikiame visiems galimybę pamatyti turnyrą. Rygoje dabar krepšinio bumas, o geras Rygoje vykstančių rungtynių lankomumas nuteikia optimistiškai“.
Sieks patvirtinti sistemą
Šeštadienį Rygoje prieš finalo rungtynes vyks SEB BBL susirinkimas, per jį tikimasi patvirtinti kito sezono turnyro sistemą. Anot Balčiūno, svarstomi du formatai, abu jie – jau naudoti per pirmus du SEB BBL sezonus.
Pagal pirmą formatą visos komandos būtų sujungtos į vieną grupę ir varžytųsi tarpusavyje. „Tačiau ši sistema buvo pernai ir nepateisino lūkesčių“, – pesimistiškai šį variantą vertino direktorius.
Kitą sezoną komandos tikriausiai vėl žais suskirstytos į divizionus. Planuojama, kad 20 ekipų bus suskirstytos į du divizionus po 10 komandų. Pirmajame divizione kovotų 9 pirmąsias vietas šį sezoną užėmusios ekipos ir vardinį kvietimą gavusi komanda. Jei kvietimą gautų Lietuvos klubas, pirmajame divizione varžytųsi 4 ekipos iš Lietuvos.
„Pirmi sezonai buvo tinkamos sistemos ieškojimas, – tvirtino Balčiūnas. – Skirstymas pagal pajėgumą pateisino lūkesčius. Teko kalbėti su silpnesnių komandų atstovais. Jie teigė, jog ne visada nori žaisti su pajėgiais klubais. Niekas nenori pralaimėti 50 taškų skirtumu“.
Jis atskleidė, jog kitą sezoną Baltijos šalių lygoje žais visos 10 Lietuvos krepšinio lygos komandų. Šį sezoną su Latvijos ir Estijos ekipomis varžytis progos neturėjo Marijampolės „Sūduva“. „Pirmas mūsų kriterijus buvo tas, kad kitą sezoną lygoje žaistų „Sūduva“, – sakė Balčiūnas. – Reikia padėkoti komandai, kad išlaukė visą sezoną“.
Laukia intriguojančių rungtynių
Balčiūnas sutinka, kad „Lietuvos ryto“ ir „Žalgirio“ ekipos yra finalo ketverto favoritės, bet lengvų pergalių pusfinalyje pajėgiausioms Lietuvos komandoms nežadėjo. „Nors „Šiauliai“ žaidžia banguotai, jie įrodė, kad gali įveikti bet ką. Tačiau jie gali bet kam ir pralaimėti, – aiškino Balčiūnas. – Pastarąjį kartą „Ventspils“ komandai „Lietuvos rytas“ pralaimėjo, be to, latviai žais tėvynėje, gins savo garbę, todėl laukia labai įdomios rungtynės“.
Per du iki šiol vykusius SEB BBL finalinius turnyrus visus apdovanojimus iškovojo Lietuvos klubai. Jei vėl visi apdovanojimai atitektų lietuvių ekipoms, Balčiūnas nenustebtų. Jo teigimu, nors lietuviai dominuoja finaliniuose etapuose, SEB BBL turnyras yra pasisekęs.
„Pažiūrėkite į komandų rikiuotę. Paskutines 5 vietas užėmė Lietuvos komandos, o tai rodo, kad kiekvienas rungtynes jos žaidžia su pajėgiu varžovu, – latvių ir estų ekipas gyrė Balčiūnas. – Žaisti su pajėgiais varžovais Rygos, Talino ar Tartu arenose, kur šeimininkus palaiko daug žiūrovų, yra geriausias būdas tobulėti“.
Apdovanos šokėjas
Kartu su SEB BBL finalo ketvertu baigsis visą sezoną vykę geriausios šokių grupės rinkimai. Sezono pradžioje sudaryta komisija vertino klubų, kurie turi profesionalias šokėjas, palaikymo grupes. Komisija nusprendė, kad finalo ketverte varžysis dvi pirmąsias vietas užėmusios „Žalgirio“ bei Tartu „Rock“ šokėjos. Nugalėtojas išrinks patys lemiamų kovų žiūrovai.
„Sprendžiamos paskutinės techninės problemos, kad galėtume sužinoti salės žiūrovų balsų skaičių, – norą, kad geriausią šokių grupę rinktų žiūrovai, išreiškė Balčiūnas. – Sieksime įtraukti į konkursą žiūrovus“.
Po šešerių metų atgaivintos Lietuvos krepšinio federacijos (LKF) moterų taurės varžybos žlunga. Net trys iš keturių Lietuvos moterų krepšinio lygos (LMKL) komandų – Vilniaus TEO, Kauno „Laisvė“ ir Klaipėdos „Lemminkainen“ – atsisakė dalyvauti LKF moterų Didžiosios taurės turnyre, nors dar sausį LKF vadovus tikino varžybose dalyvausiančios.
Visos ekipos tvirtina, jog gegužės mėnesį, kai LKF taurės turnyre vyks lemiamos kovos, jau bus pasibaigusios šiam sezonui pasirašytos sutartys su krepšininkėmis.
Trūksta žaidėjų
Daugkartinės šalies čempionės TEO vadovai LKF atsiųstame pareiškime tvirtina, jog ekipą pastaruoju metu persekioja traumos (susižeidė Jurgita Štreimikytė-Virbickienė ir Aušra Bimbaitė), jaunosios TEO žaidėjos LKF taurės varžybose gina savo sporto mokyklų garbę, o komandos legionierės netrukus po LMKL finalo serijos išvyks namo – jų sutartys su TEO klubu galioja iki balandžio pabaigos. Stipriausia Lietuvos komanda sezoną LMKL baigs balandžio viduryje, o LKF moterų Didžiosios taurės varžybų finalas numatytas gegužės mėnesį.
TEO pareiškime teigiama, jog komanda apie LKF taurės varžybų vykdymo datas nebuvo informuota prieš sezoną, nors dar kovo mėnesį Vilniaus klubas LKF nusiuntė paraišką dalyvauti LKF taurės varžybose. „Lietuvos žinių“ žiniomis, LKF moterų taurės varžybų nuostatai bei preliminarios varžybų datos buvo derintos su visų LMKL komandų treneriais ir patvirtintos sausio pabaigoje.
Per rinkimų laikotarpį galima stebėti, kaip ši nuostata pasireiškia. Vieni (populistai) tiesiog tikisi, kad gera valdžia atiduos liaudžiai gėrybes, kurias dabartinė – blogoji - laiko paslėptas. Kiti (socialistai) žino, kad jų rinkta valdžia protingai pakreips ir sureguliuos žmonių pastangas. Treti (konservatoriai) mano, kad be valdžios neįvyks tai, kas reikalinga visiems žmonėms, kad visų pastangos nebus nukreiptos visų labui. Netgi teigiantieji, kad nieko per daug nelaukią iš valdžios (liberalai), mano, jog valdžia yra tas geriausias įmanomas žmonėms reikalingų paslaugų teikėjas, kuriam mokesčių mokėtojai už šias paslaugas susimoka.
Taigi visus vienija bendras požiūris, kad valdžia kažką duos, ko negali duoti spontaniška rinkos tvarka ir individualios žmonių pastangos.
Nevertinsime rinkimų rezultatų, būsimos politikos gairių ir politikų pažadų pagrįstumo. Norėdami įvertinti, ar šie lūkesčiai pagrįsti, turėtume žvilgtelėti į valdžios prigimtį. Taigi, ar gali valdžia duoti tai, ko žmonės nesugeba sukurti rinkoje, ir kokios šio davimo pasekmės?
Pirmiausia reikėtų atkreipti dėmesį, kad valdžioje sprendimus priima taip pat žmonės. O žmonės, suprantama, klysta. Tokiu atveju kyla klausimas, kodėl mes turėtume tikėtis, kad žmonės valdžioje klys mažiau nei valdžioje nesantys žmonės. Demokratija yra tai, į ką nurodo beveik visi, tačiau ji atsakymo neduoda: jei jau valdžią formuoja visi, tai ir klaidas ji daro tokias pačias kaip ir visi. Šia prasme visiškai teisūs, kurie teigia, jog kiekviena tauta turi tokią valdžią, kokios nusipelno.
Pripažinus, kad žmonės klysta, svarbiausias tampa klausimas - o kas atsitinka, jei jau įvyko klaida? Rinkoje klaidas darantys veikėjai bankrutuoja, o priimantys teisingus sprendimus - klesti. Valdžia kaip tokia nebankrutuoja. Net ir blogiausiai veikianti valdžia yra laikoma vis dar teisėtai veikiančia vienintele valdžia. Dėl to valdžios klaidos yra daug skaudesnės nei rinkos subjektų. Žiūrint paprastai - jei esate nepatenkinti savo saugos tarnybos paslaugomis arba kaina, galite samdyti kitą. Tačiau jei jums neefektyvi ar per brangi yra policija – pasirinkimo nėra. Lygiai tas pats ir kalbant apie duoną, būstą, sveikatą, švietimą ir bet kurias kitas paslaugas.
Bet gal valdžia turi kažkokių savybių, kurios leistų jai klaidų daryti mažiau? Deja, ši viltis neturi nė menkiausio pagrindo, o realybėje yra netgi atvirkščiai: valdžios savybės lemia, kad ji pagal savo esmę yra linkusi priimti blogesnius sprendimus nei rinkos subjektai. Tai susiję su žmonių motyvacijos ypatybėmis. Veikėjas rinkoje veikia savo sąskaita, savo rizika ir savo naudai. Jo sprendimų nauda ir nuostoliai tenka jam pačiam. Tuo tarpu valdžios žmogus veikia kitų sąskaita, kitų rizika ir kitų naudai. Net didžiausi valdžios optimistai vargu ar leistų sau teigti, kad toks paskatų mechanizmo skirtumas sukuria paskatas valdžioje veikti atsakingiau nei rinkoje.
Dar daugiau problemų iškyla tada, kai pripažįstame, kad ir valdžioje esantys žmonės vis tiek turi ir savo interesus. Būtent asmeninius interesus - kas sąmoningai, kas nesąmoningai - linkę labiau pastebėti ir realizuoti nei kitų asmenų interesus (juoba kad galima suorganizuoti taip, jog nauda tektų esančiajam valdžioje, o nuostoliai – mokesčių mokėtojams). Privačios įmonės savininkas (nuo kurio labiausiai priklauso įmonės priimami sprendimai) veikia įmonės naudai, o įmonė rinkoje sėkmingai gali veikti tik tenkindama vartotojų interesus. Valdžios žmogus, būdamas monopolistu, tarsi ir atlieka žmonėms reikalingus darbus, tačiau turi galimybę pirma pasirūpinti savimi, o ne vartotoju.
Užtenka paanalizuoti, kaip su korupcija kovoja valdžia ir kaip tą daro verslas: Lietuvos patirtis akivaizdžiai liudija, kaip po privatizavimo kiekvienoje įmonėje atsiskleidė krūva korupcijos atvejų, kurių ligtoliniai – valdiški savininkai – „nepastebėjo“.
Tarkime, kad valdžioje žmonės rūpinasi tik viešais interesais. Net jei tai galėtų tapti realybe, susiduriame su kita problema – o iš kur gi žinoti, kas yra viešasis interesas. Rinkoje žmonės irgi žino ne viską, tačiau kainų mechanizmas leidžia susivokti, kas žmonėms atrodo vertinga, o kas ne, kas vertinama labiau, o kas mažiau. Susivokus galima ir kryptingai veikti: jau vien bandymas pirkti pigiau ir parduoti brangiau nukreipia daugybės žmonių veiksmus visų kitų žmonių poreikių tenkinimui.
Tuo tarpu valdžios žmogui nelieka nieko kito kaip pasikliauti tuo, ką sako nuojauta. Neatsitiktinai skirtingos politinės jėgos, kalbėdamos apie gerovę visiems, skirtingai konkretizuoja, kaip jie tą gerovę supranta. O ir kiekvienos partijos viduje vyksta antklodės tampymas tarp švietimo, sveikatos, policijos, kariuomenės ir kitų poreikių. Nors visa tai tarsi ir susiję su įsivaizduojamais viešaisiais interesais, tačiau į klausimus „kiek“ ir „kaip“ vieningų atsakymų nerandama.
Ši informacijos nepilnumo ir išskaidytumo problema yra esminė. Netgi gerų norų vedini politikai neišvengiamai įsitraukia į išteklių švaistymą, nes negali žinoti žmonių poreikių, ir visuomenės išteklius panaudoja ne ten, kur labiausiai reikia patiems žmonėms. Pavyzdžių – gausybė: valdiški milijonai, sukišti į Būtingės naftos terminalą, kuris beveik nenaudojamas pagal sumanytą paskirtį, sveikatos įstaigų finansavimas, dėl kurio ne ką pagerėja sveikatos priežiūra. Ir galiausiai - neatsakyti klausimai apie tai, kas svarbiau – Valdovų rūmų atstatymas, funikulierius į Gedimino kalną, mokyklos stogo remontas, naujas kompiuteris ar litu padidintos pensijos...
Tarkime, kad demokratija yra tas mechanizmas, kuris leidžia išvengti visų šių ydų. Demokratijos apologetai visuomet linksta teigti, jog rinkėjų pasitikėjimo patikrinimas yra tas testas, kuris leidžia išvengti ir nukrypimo nuo rinkėjų noro, ir savanaudiškumo pasireiškimų. Tačiau ar tikrai taip? Kiekvienas savininkas yra suinteresuotas ne tik tuo, kad jo nuosavybė leistų jam gerai gyventi šiandien, bet ir tuo, kad ta nuosavybė liktų vertinga ir ateityje.
Politikai gi renkami keleriems metams, tad nereikėtų stebėtis, kad, kaip pastebi daugelis analitikų, valdžia dažniausiai rūpinasi trumpalaikiais, o ne ilgalaikiais tikslais. Kam gi rūpintis, kaip šalis atrodys po dešimties metų, jei kadencija tėra ketveri? Asmeniškai tai nenaudinga, o rinkėjai juk irgi rinksis pagal esamus rezultatus, o ne pagal jiems miglotą perspektyvą.
Šiandien vis populiaresnis tampa šūkis, kad rinkos reformos davė savo rezultatus, o štai dabar jau reikia aktyvios valdžios. Panašu, kad skelbiantieji tokias nuostatas užmiršta, jog laisvoji rinka būtent todėl ir duoda rezultatus, kad čia sprendimus priima ne monopolistė valdžia, o konkuruojantys asmenys. Linkėdama ir siekdama geresnio gyvenimo, valdžia gali padėti vieninteliu būdu – tapti mažesnė, ir tai nepriklauso nuo to, kokios yra šiandienos ar rytojaus aktualijos.
Po ankstesnio straipsnio publikacijos apie tai, kodėl būtent kapitalizmas, o ne profsąjungos, suteikė mums vis daugiau laisvalaikio, nemažai žmonių rašė man klausdami: „Bet juk ar derėdamiesi dėl atlyginimo individualiai darbuotojai nėra menkesnėje padėtyje ir ar būtent ne dėl šios priežasties profsąjungos ir yra vertingos?“ Aš, žinoma, niekada neneigiau, kad profsąjungos neturi jokios vertės, tačiau atsakymas į šį klausimą vis tiek yra tvirtas „ne“.
„Viršesnių derybinių galių“ argumentas visada buvo svarbiausias profsąjungų tarpe – kaip ir svarbiausias argumentavimas dėl visų jų turimų įstatyminių privilegijų. Kaip Mises‘as rašė veikale „Human Action“ („Žmogiškoji veikla“), šios „iškraipytos idėjos yra pagrindinis profsąjungų ir šiuolaikinių vyriausybių darbo politikos ideologinis pamatas...“
Šios idėjos „iškraipytos“, nes jas paprastai palaiko profsąjungų propagandistai ar jų rėmėjai akademikai, kuriems trūksta ekonomikos išmanymo. Savaime suprantama, kad visi darbdaviai nori mokėti mažiausią įmanomą kainą už perkamus dalykus – tokius kaip darbo paslaugos, ir nori gauti didžiausią kainą už parduodamus daiktus. Argi mes visi to nenorime? Tačiau ekonominė realybė uždeda ribas šioms nepasiekiamoms svajonėms.
Darbo rinkoje konkurencija tarp verslininkų garantuoja, kad tarp atlygio už darbą ir ribinio darbo produktyvumo išlieka artimas ryšys. Tiksliau tariant, atlygį lemia darbuotojo „ribinis pajamų produktas“, kuris yra ribinio natūrinio produkto, t.y. kiek produktų ar paslaugų darbuotojas pagamina per nustatytą laikotarpį, ir galutinės kainos, kurią sumoka vartotojas už tuos daiktus, kartotinis.
Taigi darbuotojai tampa vertingesni darbdaviams, jei jų ribinis produktyvumas didėja, o tą sąlygoja darbdavio daromos kapitalo investicijos (kurios didina darbo produktyvumą ir tuo pačiu vertingumą), technologinės naujovės (tai dažniausiai darbdavio investicijų į tyrimus ir plėtrą rezultatas) ir patobulintas intelektualusis kapitalas, kurį lemia švietimas, apmokymai, patirtis ir apskritai bet koks mokymasis.
Darbuotojai taip pat tampa vertingesni darbdaviams, jei, tarkim, vartotojų paklausa yra stipri, nes tai kelia jų kuriamos prekės ar paslaugos kainą. Tai taip pat padidina jų ribinį pajamų produktą, kadangi darbo paklausa yra „išvestinė“: ji išvedama iš vartotojų paklausos prekėms ir paslaugoms, kurioms pagaminti naudojamas darbas.
Jei darbdavys mėgina kelis ar visus savo darbuotojus išnaudoti, konkurencingoje kapitalistinėje darbo rinkoje jis paprasčiausiai sukurs pelno galimybę konkurentams, kartu pakenkdamas savo paties verslui. Jei darbuotojo ribinis pajamų produktas yra, pavyzdžiui, 500 dolerių per savaitę, tačiau jam mokami tik 200 dolerių per savaitę, tai pervilioti tokį darbuotoją konkuruojančiam verslininkui kainuos tik 300 dolerių, vėliau 400 dolerių ar daugiau, nes jis ir toliau uždirbtų pelno. Kaip rašė Mises‘as, „visada bus žmonių, kuriems knietės pasinaudoti skirtumu tarp vyraujančio darbo užmokesčio ir ribinio darbo produktyvumo. Jų paklausa darbui grąžins darbo užmokestį į tas aukštumas, kurias sąlygojo ribinis darbo produktyvumas“.
Net jei kai kurie darbdaviai iš tiesų išnaudoja savo darbuotojus mokėdami jiems mažiau nei jų sukuriamas ribinis pajamų produktas, toli gražu nėra akivaizdu, kad tai pirmiausia duos naudos darbdaviams, jei iš viso duos. Konkurencija produktų rinkoje gali priversti juos perkelti sąnaudų taupymą ant vartotojų pečių žemesnių kainų forma, o tai būtų naudinga samdomiems darbuotojams.
Vienintelė galima situacija, kai išnaudojimas gali pavykti, yra tada, kai egzistuoja visuotinis darbdavių kartelis, kuris veikia kaip tvirtas susitarimas be sukčiavimų, visiems darbdaviams susitariant mokėti algas, žemesnes nei ribinis produktyvumas. Vienintelis toks žinomas pavyzdys – kaip ir visuotinio darbuotojų išnaudojimo pavyzdys – yra socializmo sąlygos, kai valstybė yra darbdavys monopolininkas. Kapitalizmo sąlygomis taip niekada nenutiko ir net negali nutikti dėl gerai žinomų sukčiavimo problemų, būdingų visiems karteliams, ypatingai tokiems gigantiškiems kaip visuotinis darbdavių kartelis. Mises‘as rašė, jog „buvo pademonstruota, kad niekur ir niekados nevaržomoje rinkos ekonomikoje tokių kartelių egzistavimas negali būti atrastas“.
Kita „viršesnių derybinių galių“ paklydimo priežastis ta, jog kalbantieji apie šią abejotiną teoriją paprastai „darbą“ apibūdina kaip homogeninį, kai jis aiškiai toks nėra. Mises‘as tiesiog puikiai paaiškino šio fakto svarbą:
„Tai, kas darbo rinkoje perkama ir parduodama, nėra „darbas bendrąja prasme“, o apibrėžtas specifinis darbas, tinkamas nustatytoms paslaugoms suteikti. Kiekvienas verslininkas ieško darbuotojų, kurie tiktų atlikti šias specifines užduotis, kurių jam reikia, kad įgyvendintų savo planus. Jis turi atitraukti šiuos specialistus iš tų darbo vietų, kuriose jie yra šiuo metu. Ir vienintelė priemonė, kuria jis gali tą pasiekti, yra pasiūlyti jiems didesnį darbo užmokestį. Kiekviena verslininko planuojama naujovė... pareikalauja samdyti darbuotoją, lig tol besidarbavusį kitur“.
Realybėje profsąjungų atstovavimas kenkia daugumai darbuotojų - priešingai nei teigia viršesnės derybinės galios šalininkai. Pirma, profsąjungos gali būti naudingos tik kai kuriems savo nariams – tiems, kurie nepraranda darbo dėl atlyginimų, kurie pakeliami aukščiau rinkos atlyginimų lygio, kai profsąjungos panaudoja grasinimus streikuoti ir kitas priemones. Kiti gi profsąjungų nariai, paprastai turintys mažiausiai darbo patirties, savo darbo neteks. Kadangi šie ieškos darbo kitur, įskaitant ir profsąjungoms nepriklausančias darbo vietas, ten nuėję tokie darbuotojai bus linkę mažinti atlyginimo dydį. Apskritai galima pasakyti, kad beveik visa nauda, kurią gauna profsąjungoms priklausantys darbuotojai, yra profsąjungose nesančių darbuotojų sąskaita, nes dėl profsąjungų galių šie netenka galimybės dirbti.
JAV ir kitose šalyse yra įstatymas, vadinamas „privileginiu“ („exclusivity“), suteikiantis profsąjungoms teisėtą monopoliją darbuotojų atstovavimo versle. Bet kuriam darbuotojui, priklausančiam profsąjungos „derybiniam skyriui“, draudžiama derėtis individualiai ar pasitelkti bet kurį kitą derybų agentą ar net profsąjungą.
Vienas iš privilegijuoto atstovavimo įstatymo padarinių yra tas, kad produktyvesni profsąjungas turinčių kolektyvų darbuotojai paprastai atsiduria blogesnėje padėtyje, nes jiems teisėtai neleidžiama gauti didesnio atlyginimo nei bendras profsąjungos algų lygis. Iš tiesų, profsąjungų poveikis visada buvo sumažinti atlyginimų išsisklaidymą, arba sumažinti produktyviausiems darbuotojams mokamas algas, tuo tarpu keliant jas ne patiems produktyviausiems. Kitais žodžiais tariant, dėl profsąjungų derėjimosi geriausi darbuotojai tampa baudžiami, o mažiausiai produktyvūs praturtinami. Tai tik viena iš priežasčių, kodėl darbdaviai yra pasirengę bet kam, kad tik išvengtų profsąjungų steigimosi savo įmonėse: apdovanoti vidutinybes ir bausti aukštesnės kokybės veiklą tikrai nėra tas kelias, siekiant išlikti konkurencingiems globalioje ekonomikoje.
“Aš pasisakau prieš aukso fetišizavimą, prieš neregėtą pasyvumą, kurį rodo žmonės, atsisakydami sąmoningai kontroliuoti pačių išleidžiamus pinigus ir atsakomybę suversdami bejausmiam tarptautiniam aukso standarto mechanizmui”. Tai ne mano, tai – J.M. Keynes’o mintys, išdėstytos jo ankstyvajame darbe “Traktatas apie pinigų reformą” (Tract on Monetary Reform). Tačiau po šiais žodžiais sutikčiau pasirašyti be išlygų. Nesvarbu, kad čia kalbama ne apie šiuolaikinę valiutų valdybą, o apie aukso standartą – juk tarp jų egzistuoja tik antraeiliai skirtumai.
Keistoka, kai žmonės tiki, jog jų pačių rankų ir proto kūrinį – pinigus - gerai valdyti gali tik nuo jų valios ir sąmonės nepriklausantys ekonomikos dėsniai. Mano nuomone, tinkamiausias sprendimas – patikėti valdyti pinigus ekonomikos dėsnius išmanantiems specialistams, sykiu įstatymais atribojant centrinį banką nuo politikų kišimosi. Toks modelis ilgus dešimtmečius egzistavo Vokietijoje, jis sėkmingai taikomas ir JAV. Pastarojoje šalyje šiandien niekas rimtai nesvarstytų, ar geriau turėti A.Greenspaną (kartu su visa komanda, gebančia “užuosti” ūkio recesiją dar jai neprasidėjus), ar automatines žaidimo taisykles. Žinoma, mažoje valstybėje pasirinkimas yra kur kas menkesnis, nes jai vienaip ar kitaip tenka paisyti stipriųjų pasaulio valiutų, tačiau ir čia visada egzistuoja bent kelios alternatyvos.
Norint atsakyti į klausimą, ar valiutų valdyba buvo tinkamiausias modelis Lietuvai per pastarąjį dešimtmetį, tektų praktikoje patikrinti ir kitus variantus. Deja, tai yra neįmanoma. Pavyzdžiui, E. Repšės vadovaujamas Latvijos bankas veikė nė kiek ne prasčiau nei mūsų valiutų valdyba, tačiau tai nereiškia, kad susiklosčius panašioms aplinkybėms Lietuvai būtų pavykę įgyvendinti lygiai tokią pat efektyvią pinigų politiką. Sėkmę lemia ne tik centriniam bankui vadovaujanti asmenybė, bet ir daugybė kitų veiksnių, kurių visų a priori neįvertinsi.
Niekada negalvojau ir dabar negalvoju, kad yra tik vienas optimalus pinigų politikos kelias, o visi kiti – blogi. Daug kas priklauso ne tiek nuo pačios pinigų politikos, kiek nuo jos ir fiskalinės politikos (taip pat kitų sudedamųjų ekonominės politikos dalių) derinio. Pagal tai pinigų politikos sprendimus veikiau galima skirstyti į labai gerus, gerus, patenkinamus, blogus ir labai blogus. Nors iš pradžių buvau skeptiškai nusiteikęs valiutų valdybos atžvilgiu, manau, kad būtų tiesiog nesąžininga ją priskirti blogų ar labai blogų sprendimų grupei.
Valiutų valdybos kaip specialios pinigų sistemos indėlis stabilizuojant Lietuvos ekonomiką tikrai nemenkas. Per 2-3 metus nuo jos įvedimo smarkiai sumažėjo ir infliacija, ir nominaliosios palūkanų normos. Be to, valiutų valdyba pasirodė besanti neblogas saugiklis prieš ekspansinę valstybės finansų politiką. Egzistuojant plaukiojančio valiutos kurso režimui, fiskalinės politikos klaidos dažnai praslysta nepastebėtos - juk sumažėjusį nacionalinės valiutos kursą užsienio valiutų atžvilgiu visada galima nurašyti netinkamai centrinio banko veiklai. Fiksuoto valiutos kurso (valiutų valdybos) sąlygomis pernelyg dosni fiskalinė politika lemia oficialių užsienio atsargų praradimą ir palūkanų normų kilimą. Padidėjus biudžeto išlaidoms ir skolinimosi poreikiui vidaus rinkoje bei nesant galimybės tiesiogiai skolintis iš centrinio banko, valstybei tenka kreiptis į privačius kreditorius (bankus, draudimo bendroves ir kt.), kurie sutinka skolinti lėšas už didesnę kainą. Kraštutiniais atvejais dėl finansų politikos voliuntarizmo pirminė rinka valstybei apskritai gali “užsidaryti” ir šalis atsiduria prie finansų krizės slenksčio. Tokią situaciją išgyvenome antrąjį 1999 m. pusmetį ir ji tapo vėliau gera pamoka politikams nekartoti praeities klaidų.
Atimdama iš centrinio banko galią diskretiškai reguliuoti pinigų kiekį ir palūkanų normas, valiutų valdyba kartu padarė jį netinkamu objektu politiniam spaudimui. Iš tikrųjų, kaip Seimas ar Vyriausybė gali versti centrinį banką numušti palūkanų normas, “pakoreguoti” valiutos kursą arba suteikti paskolą biudžeto deficitui finansuoti, jei pastarasis neturi tokios teisės? Lietuvos politikai kurį laiką iš inercijos atakavo Lietuvos banką įvairiais reikalavimais, siekdami trumpalaikių politinių dividendų (pvz., G. Vagnorius populiarino idėją naudoti oficialias užsienio atsargas vidaus kreditavimui suaktyvinti), tačiau po kelerių metų įsitikino, jog tos pastangos beprasmiškos.
Kita vertus, gyvenimas parodė, kad valiutų valdyba negali apsaugoti bankų sistemos nuo sukrėtimų ir būti savotišku kredito įstaigų priežiūros pakaitalu. Atvirkščiai, efektyvi ir griežta bankų sistemos priežiūra yra būtina sėkmingo valiutų valdybos funkcionavimo sąlyga. Prasta kredito įstaigų (oficialių ir nelegaliai veikusių) kontrolė lėmė 1995-1996 m. sandūroje bankų krizę, kurios metu valiutų valdybos apribojimai pasirodė besantys visiškai neveiksmingi “gaisrui” užgesinti. Teko nusižengti “grynosios” valiutų valdybos principams ir laikinai pakeisti žaidimo taisykles – panaikinti sankcijas bankams už privalomųjų atsargų reikalavimų nevykdymą, teikti kai kuriems iš jų likvidumo injekcijas ir pan.
Manyčiau, kad buvo padaryta klaida, 1994 m. balandžio 1 d. susiejant litą su JAV doleriu, o ne su Vokietijos marke, kaip tai padarė estai. Valiutų valdybos diegėjai vietoje proaktyvaus požiūrio į bazinės valiutos parinkimo klausimą, užėmė pasyvią poziciją, atsižvelgdami į tuo metu akivaizdžiai dolerizuotą užsienio prekybos, paskolų, indėlių ir valiutų rinkos struktūrą. Viena vertus, tai sumažino ūkio jautrumą valiutos kurso svyravimams, kita vertus, ilgam “užkonservavo” aukštą dolerizacijos lygį. Lietuvos integracija į Europos Sąjungą vėliau privertė laužyti pokyčių “nemėgstančią” valiutų valdybos sistemą ir 2002 m. pradžioje persieti litą nuo dolerio prie euro. Dėl subjektyvių priežasčių, t.y. susiejus litą su euru tuo metu, kai pastarojo kursas buvo itin žemo lygio, palyginti su doleriu, šis perorientavimas buvo finansiškai labai skausmingas inertiškiems šalies indėlininkams, kurie toliau laikė santaupas JAV doleriais ir patyrė didžiulių nuostolių.
Galvodamas apie valiutų valdybos misiją ir artėjančią Lietuvos narystę Europos Sąjungoje bei Europos pinigų sąjungoje, prisimenu seną sentenciją “mauras padarė savo darbą, mauras gali išeiti”. Ketiname įstoti į bendrosios ES valiutos erdvę, kurioje išpažįstama diskretiška pinigų politika ir aktyvus centrinis bankas. Esama ir valiutų valdybos nuopelno, kad Lietuva išsiskiria iš kitų Vidurio ir Rytų Europos valstybių gana geru pasirengimo finansinei integracijai lygiu. Skirtingai nei daugeliui kitų šalių-kandidačių, Lietuvos verslui fiksuotas valiutos kursas nėra kažkoks naujas status quo, o įprastinė ir gerai pažįstama veiklos aplinkybė.
1993-1994 metais Jūs pati, vadovaudama Lietuvos laisvosios rinkos institutui, aktyviai rėmėte valiutų valdybos modelio idėją ir prisidėjote jį įvedant Lietuvoje. Kodėl, Jūsų nuomone, būtent šis modelis buvo tinkamiausia pinigų politikos priemonė tuo metu?
Po visų socializmo išbandymų Lietuva buvo sąmoningai pasirinkusi laisvosios rinkos kursą, o pinigai tokioje rinkoje nepriklauso (turi nepriklausyti) nuo politikų ir interesų grupių ir patikimai tarnauja žmonėms visose savo funkcijose. Tokie pinigai praeityje buvo auksas, sidabras, tačiau laipsniškai žmonės jų atsisakė, nes norėjo paimti pinigų ūkį į savo rankas. Tuo metu mąstyta apie galimybę grįžti prie aukso, tačiau nepaisant to, kad Lietuva turėjo aukso standartą iki pat TSRS okupacijos ir tam tikrų sentimentų priimti tokį sprendimą buvo, aplinka tam nebuvo tinkama. Tai, kad aukso standarto pasaulis nebenaudojo, buvo svarbiausias veiksnys, trukdantis Lietuvai ar bet kuriai mažai šaliai prie jo sugrįžti.
Taigi pasirinkimas nebuvo didelis – arba valiutų valdyba, arba diskrecinė pinigų sistema. Valiutų valdybos nebūta idealios sistemos, bet vis dėlto ji leido iš žmonių gyvenimo pašalinti daugybę opiausių problemų. Išvardinsiu esminius jos bruožus. Tai laisvas pinigų konvertavimas ir kapitalo judėjimas, visiškas pinigų padengimas užsienio rezervais, tvirtas neintervencinis valiutų kursas, pinigų apsaugojimas nuo bet kokio valdžios manipuliavimo, „atskiedimo“ arba dirbtinio pabranginimo, rinkos palūkanos, apsaugotos nuo intervencijų ir t.t. Taigi matyti, kad pagrindiniai valiutų valdybos pranašumai susiję su tuo, kad pinigai tampa įstatymo apsaugoti nuo valdžios sprendimų.
Valiutų valdybos sistemos įvedimas buvo turbūt ilgas ir sunkus procesas, teko susidurti su aktyviu oponentų pasipriešinimu. Kaip tuometinės pastangos atrodo po dešimties metų? Kokie įvykiai labiausiai įstrigo atmintin?
Įstrigo popiežiaus Jono Pauliaus II-ojo vizitas, kurio metu litas pabrango užsienio valiutos atžvilgiu du kartus (tiesa, priežastis buvo ne tikėjimo pakilimas, o „restrikcinė“, pinigų masę mažinanti, Lietuvos banko politika). Dėl tokios politikos litų trūko, lito kursas nesustabdomai augo, verslas buvo paralyžuotas, neįmanoma buvo planuoti ne tik ilgalaikių investicijų atsipirkimo, bet ir kelias savaites trunkančios prekybos operacijos rentabilumo. Visa tai buvo Lietuvos banko pastangų „stabilizuoti“ litą pasekmės.
Pinigų patikimumo ir neliečiamumo problema tuo metu tapo kaip niekad aktuali, ir pasinaudojusi proga paskelbiau „Respublikos“ dienraštyje straipsnį apie modelį, kuris galėtų apsaugoti žmones nuo panašių nelaimių (apie jį kalbėjome ir iki lito įvedimo, tačiau tuo metu žmonėms atrodė svarbiau turėti nacionalinį pinigą, o jo išleidimo mechanizmas rūpėjo kur kas mažiau). Po to sekė idėjos pristatymas Ekonomistų klube ir kitose auditorijose. Po to Vyriausybės galva Adolfas Šleževičius pakvietė giliau padiskutuoti šia tema. Tai, kad A. Šleževičius pasirodė aistringas šio modelio šalininkas, buvo pirmas lūžio taškas valiutų valdybos įgyvendinimo istorijoje; antras – kai Tarptautinis valiutos fondas pažadėjo Vyriausybei paremti valiutų valdybos įgyvendinimą, trečias – kai LDDP frakcija Seime pritarė idėjai, o paskui ir parengtam Lito patikimumo įstatymo projektui. LDDP tada įrodė, kad eilinio žmogaus interesai partijai svarbesni už galimybę turėti pinigus savo rankose ir pagal poreikį jų pasigaminti.
Tiesa, net ir rengdama su Vyriausybės grupe Lito patikimumo įstatymo projektą, dažnai girdėdavau, kad veltui gaištame laiką ir kad lemiamu momentu nugalės interesai, LDDP pasuks atgal. Ir lito kursas tuo metu kaip tyčia stabilizavosi, tad daugeliui atrodė, kad problema išspręsta ir jokio Lito patikimumo įstatymo Lietuvai nebereikia. Nepritariančiųjų ir priešininkų gretos buvo didelės, tačiau šiandien gal ne tai svarbiausia.
Laikui bėgant patikimai veikiančio modelio rėmėjų gausėjo ir šiandien niekas nebenori jo naikinti, niekas nebežada, kad jis „neatsilaikys“. Manau, kad anuo metu valiutų valdybą kritikavo ne tik todėl, kad jos ekonominiai ir finansiniai pranašumai nebuvo gerai suprasti. Gal žmonės tiesiog apsvaigo nuo išsikovotos laisvės ir jiems trūko supratimo, kad tai, kas išsikovota, yra žmonių laisvė nuo bet kokių viršuje esančių valdytojų ir jokiu būdu ne viršūnės laisvė be suvaržymų daryti ką nori. Tuo metu Lietuva sunkiai pripažino šį principą pinigų valdžios atžvilgiu. Šiandien bet kuris žmogus, kalbėdamas apie visuomenę kamuojančias bėdas, tuo pačiu nurodo sritis, kur šis (valdžios apribojimo) principas nerado nuoseklaus ir detalaus įgyvendinimo. Žemės pardavimas, leidimai statyboms, mokesčių interpretavimas - kokią sritį bepaimtum, rastum tas pačias problemų ištakas – piktnaudžiavimą neapribota valdžia.
Valiutų valdybos sistema sulaukė nemažai importuotojų ir eksportuotojų kaltinimų, kad neapsaugojo nuo valiutų kursų svyravimo ir kad taip jie prarado rinkas. Ar pagrįsti tokie priekaištai?
Šis modelis ir negalėjo apsaugoti nuo valiutų kursų svyravimų, nes ne tokia jo paskirtis. Jis apsaugojo pinigus nuo valdžios ir interesų grupių kišimosi ir šį savo vaidmenį atliko patikimai. Buvo bent keli epizodai, kai valdžia turėjo pagundą išspręsti savo problemas, įkišdama ranką į kiekvieno mūsų kišenę. Pirmiausiai tai bankų krizė (1995 m.), valstybės finansų krizė (1999 m.). Tiesa, visose Centrinės Europos šalyse, neturinčiose panašaus modelio, infliacija ir devalvacija buvo (ir dar yra) nuolatiniai gyvenimo reiškiniai (išimtis – Latvija, kur įstatymais nustatytų saugiklių nėra, tačiau valiutų valdybos principai įdiegti Latvijos banko taisyklėse). O dėl kursų – įsivaizduokite, kad mūsų pinigų valdžia stengtųsi įsiteikti tai vienai, tai kitai interesų grupei. Pinigai taip šokinėtų, kad bet koks pastovus kursas atrodytų žmonėms kaip išganymas.
Puikiai suprantu, kad dirbant užsienio rinkose valiutų svyravimo klausimas yra aktualus, o neretai ir skausmingas. Tačiau dolerio ir euro kursas svyruotų nepriklausomai nuo to, ar litas prie kurios nors iš šių valiutų „pririštas“ (nebent rimtai tikėtume, kad lito „ramstis“ daro bet kurią bazinę valiutą stipresnę), ar jis būtų nuo bet kokio inkaro „atrištas“. Valiutų kursų svyravimai vis tiek liktų aktualija Lietuvos įmonėms, tačiau prie jos prisidėtų dar vienas kasdienis galvosūkis – kaip keisis lito kursas ir dolerio, ir euro, ir visų kitų pasaulio valiutų atžvilgiu.
Aišku, pinigas yra visa ko išraiška, ir todėl žmogiška suversti jam kaltę, kai esi kuo nors nepatenkintas, nors iš tiesų nepasitenkinimas turėtų būti nukreiptas į kitus dalykus. Jeigu pajamos mažesnės nei išlaidos, tai ne pinigas kaltas, nors juo ir išreiškiamas rezultatas. Tiesa, yra ir kitas nepasitenkinimo aspektas. Kai visame pasaulyje nacionalinę valiutą valdo valdžia, kuri stengiasi būti „gera“ savo gamintojams, turėti tvirtus pinigus yra nelengvas išbandymas. Tai kaip doro žmogaus dvikova su tokiu, kuris naudojasi klasta ir apgaule. O dar ir tavo paties „inkaras“ ne be nuodėmės. Tikrai nelengva. Bet mūsų gamintojai ir prekiautojai atsilaikė šioje dvikovoje. Ir jų konkurencingumas paremtas jų pačių stiprybe, o ne nuolat nuvertinamų pinigų dopingu. Jie kur kas geriau pasirengę konkuruoti Europos ir pasaulio rinkose nei tie, kurie įprato dirbti nuolat nuvertėjančių nacionalinių pinigų sąlygomis.
Po kelerių metų Lietuva ketina atsisakyti valiutų valdybos modelio ir prisijungti prie Europos pinigų sąjungos, kurioje centrinis bankas aktyviai dalyvauja formuojant pinigų politiką. Kaip manote, ar valiutų valdybos principai gali būti pritaikyti Europos centrinio banko politikoje?
Euras yra vieninga bazinė valiuta visoms narėms, taigi valiutų valdybos principai jau yra įgyvendinti, tik ne Europos centrinio banko, o nacionalinių bankų atžvilgiu. Ar galima pasiūlyti šiam bankui prisirišti prie kurios nors kitos pasaulio valiutos? Tai skamba kaip pokštas, tačiau juk valiutų valdybos modelyje „prisirišimas“ yra tik operacinis principas, o giluminė esmė yra pinigų valdžios apribojimas, jos nesikišimas į rinką. Tai aktuali problema, čia yra apie ką pamąstyti! Juk pasaulyje nebeliko „rinkos palūkanų“ ir tai, ką mes čia, Lietuvoje, kol kas vadiname rinkos palūkanomis, iš tiesų yra didžiųjų pasaulio valiutų administruojamų palūkanų išvestinės, nedidelė korekcija pagal rinką. Nuo tada, kai pinigų rinką ėmė valdyti centriniai bankai, rinkos kaip tokios nebeliko. Todėl ir aukso standartui atėjo galas - jis trukdė neribotai valdyti pinigus, uždėdavo nepatogų „apynasrį“.
Manau, kad valiutų „rinkos“ įvykiai ir tendencijos byloja, kad bus ieškoma būdų apriboti valdžios kišimąsi, grįžti prie rinkos, prie tikros neadministruojamos pinigų kainos. Tokiu atveju būtų nesvarbu, kas pinigus išleidžia ir kokios jie spalvos. Jie vėl atspindėtų giluminius ekonomikos, o ne valdžios fenomenus. Gal svarbiausia mūsų „eksperimente“ ir yra tai, kad mes dešimt metų išlaikėme pinigų ūkį atskirtą nuo valdžios ir patyrėme, kad toks apribojimas tebėra prasmingas ir moderniais žmogaus galybės laikais.
Valiutų valdybos sistema egzistuoja nedaugelyje pasaulio šalių. Kaip Jūs ją atradote ir kaip apie ją daugiau sužinojote?
Iš tikrųjų valiutų valdybos modelį naudoja nedaug pasaulio šalių, tačiau tai visai nereiškia, kad tik atskiros šalys jį naudojo dėl jo neefektyvumo. Šis modelis su tam tikrais specifiniais niuansais atskirais laikotarpiais buvo taikomas daugiau nei 70-tyje pasaulio valstybių. Praktiškai visose iš jų tokia griežta pinigų politika davė labai teigiamų rezultatų stabilizuojant valiutų kursą, pažabojo infliaciją ir davė postūmį bendram ekonomikos augimui.
Apie valiutų valdybos modelio taikymą pirmiausia sužinojau tada, kai ji buvo diegiama Estijoje. Ten tuo metu buvo pasiektas didžiausias ekonomikos augimas ir stabilumas, palyginti su visomis kitomis buvusios Sovietų sąjungos šalimis. Labai patraukliai atrodė valiutų valdybos diegimo istorija ir Argentinoje. Čia po didžiulės hiperinfliacijos periodo įvestas modelis padėjo pažaboti infliaciją, ir per labai trumpą laiką buvo pasiekta pozityvi šalies ekonomikos plėtra.
Būtent sėkmingi Estijos ir Argentinos pavyzdžiai mūsų nestabilios nacionalinės valiutos fone ir skatino kiek galima plačiau sužinoti apie šios specifinės pinigų politikos diegimo ir funkcionavimo aspektus. Susidomėjimas tapo ypač aktualus, kai Lietuvos banko vadovybės vykdoma politika pradėjo varyti į neviltį ne tik Vyriausybę, bet ir šalies ūkio subjektus.
Kai buvo pradėta kalbėti apie valiutų valdybos įvedimo galimybes Lietuvoje, konsultuoti Vyriausybę keletą kartų buvo atvykęs profesorius iš JAV S. Hanke. Būtent jis suteikė daug informacijos apie modelio privalumus ir patirtį atskirose pasaulio valstybėse. Daug naudingos informacijos apie valiutų valdybą davė Tarptautinio valiutos fondo atstovai - pirmiausia A. Knoblis ir P. Kornelijus. TVF visose modelio diegimo etapuose tvirtai palaikė Vyriausybės poziciją.
Noriu ypatingai išskirti LLRI prezidentės E. Leontjevos vaidmenį propaguojant valiutų valdybą mūsų šalyje. Ji asmeniškai ir Lietuvos laisvosios rinkos institutas tapo labai svarbiais Vyriausybės pagalbininkais populiarinant šią idėją Lietuvoje.
Kada ir kokiomis aplinkybėmis sumanėte, kad valiutų valdybos sistema tiktų ir Lietuvai? Kas paskatino tvirtai apsispręsti įgyvendinti būtent ją?
Galutinį Vyriausybės apsisprendimą diegti šį modelį Lietuvoje lėmė keli aspektai. Pirmiausia reikia pabrėžti, kad valiutų valdybos diegimas Lietuvoje vyko labai sudėtingomis ekonominėmis ir politinėmis sąlygomis. 1993 m. pradžioje pradėjusi veiklą, šeštoji Vyriausybė gavo ypač liūdną ekonominį palikimą. Tais metais vidutinis atlyginimas Lietuvoje nacionaline valiuta siekė 27, o vidutinė pensija – 9 JAV dolerius. Ir šios mažos pajamos kiekvieną dieną smarkiai nuvertėdavo, nes šalyje siautėjo hiperinfliacija, 1992 m. sudariusi net 1263 proc.! Pasaulio banko duomenimis, didesnė infliacija iš visų 26 pokomunistinių valstybių tais metais buvo tik Armėnijoje ir Gruzijoje. Bet ten be ekonomikos suirutės dar siautėjo ir pilietinio karo audros.
Beveik 100 mln. JAV dolerių sudarė mūsų valstybės įsiskolinimas Rusijos kompanijoms už dujas ir atominį kurą. Menkai šildomuose butuose nebuvo karšto vandens, degalinėse – naftos, o parduotuvėse - maisto produktų. Visuomenėje tvyrojo didžiulė socialinė įtampa ir susipriešinimas. Beveik kasdien prieš Vyriausybės rūmus būdavo organizuojami piketai ar kitokios nepaklusnumo akcijos. Politiniai oponentai siekė bet kokia kaina sutrikdyti mūsų vykdomas ekonomikos reformas. Taigi įvairaus tipo ekonominėms spekuliacijoms ir visuomenės gąsdinimams dirva tuo metu buvo itin palanki. O valiutų valdybos diegimo istorija tada dar net nebuvo prasidėjusi.
Tuo metu pirmiausia reikėjo įvesti nacionalinę valiutą. Lietuvos banko pastangomis tai buvo padaryta per labai trumpą laiką – per tris mėnesius nuo naujos Vyriausybės ir Lietuvos banko valdybos veiklos pradžios. Nacionalinę valiutą įvedėme paskutiniai iš Baltijos šalių. Beje, kaip ir daugelį kitų svarbių ekonomikos reformų elementų. Todėl beveik visi mikro ir makroekonominiai mūsų šalies rodikliai tada buvo tarp Baltijos šalių patys prasčiausi. Prireikė dvejų trejų metų, kol atsilikimas buvo likviduotas. O dabar Lietuva vis dažniau vadinama ”Baltijos tigru” ir ekonomikos plėtros lydere regione. Be jokios abejonės, valiutų valdybos vaidmuo šioje sėkmės istorijoje nemažas.
Reikia paminėti, kad hiperinfliacija šalyje buvo pažabota jau įvedus apyvarton nacionalinę valiutą. Po nacionalinės valiutos - lito - įvedimo 1993 m. liepos mėnesį, mėnesio infliacija tesudarė 0,7 proc., tuo tarpu balandį ji dar viršijo 25 proc. Buvo sudarytos trapios prielaidos ekonomikos augimui. Tačiau pinigų politikos srityje tuo metu verslui ir gyventojams dar buvo likę labai daug suvaržymų. Įmonėms kildavo didžiulių sunkumų norint parduoti ar nusipirkti užsienio valiuta. Jos kursas lito atžvilgiu smarkiai svyravo. Lietuvos pramoninkų konfederacija ir kitos verslą vienijančios struktūros nuolat kritikavo Vyriausybę dėl įmonių ir verslo žlugdymo. Beje, kaip žinoma, vykdant pinigų politiką Vyriausybė neturėjo jokių įgaliojimų ir poveikio svertų. Pramoninkų konfederacijos skaičiavimais, dėl lito ir užsienio valiutos santykio svyravimų pramonės įmonės vien per 1993 m. prarado apie 350-400 mln. Litų pelno. Tuometinės Lietuvos ekonomikos sąlygomis tokie praradimai buvo ypač skausmingi. Suprantama, kad tos lėšos niekur nedingo. Jos pirmiausia atiteko komerciniams bankams.
Buvo akivaizdu, kad Lietuvos banką ir komercinius bankus tokia situacija visiškai tenkino. Į Vyriausybės raginimus įvesti šioje srityje tvarką praktiškai nebuvo reaguojama. Tuo metu tapo vis labiau pastebimas Lietuvos banko Valdybos pirmininko noras užsiimti daugiau politika ir komercija nei konkrečia pinigų politika. Tokį mūsų įtarimą tik patvirtino pagarsėjęs Lietuvos banko 20 mln. litų kredito suteikimas “savam” Litimpex bankui ir tolesnė R. Visokavičiaus politinė veikla.
Būtent dėl šių priežasčių Vyriausybė, ir pirmiausia aš pats, kaip jos vadovas ir valdančiosios partijos pirmininkas, buvome priversti inicijuoti Lietuvos banko Valdybos pirmininko R. Visokavičiaus atstatydinimo procedūrą. Mano abejonės dėl jo politikavimo labai greitai pasitvirtino. Netrukus po atstatydinimo iš Lietuvos banko Valdybos pirmininko pareigų jis jau buvo pirmosiose Konservatorių partijos suvažiavimo narių gretose. Taigi R. Visokavičiaus bankininkystė ir politikavimas tuo pat metu brangiai kainavo Lietuvos ekonomikai. O atstatydinimas, aišku, buvo pateiktas kaip LDDP politinis susidorojimas su doru bankininku, save kukliai pasivadinusiu ne mažiau kaip “Lito tėvu”. Nenorom tuomet, matyt, ne man vienam iškilo klausimas – kiek ankstesniuose Lietuvos banko veiksmuose buvo nepatirties, o kiek sąmoningos kenkėjiškos veiklos tuometinės valdžios atžvilgiu. Galbūt kada nors istorikai atsakys į šį labai aktualų klausimą...
O besitęsiantis nacionalinės valiutos nestabilumas tik dar labiau sustiprino Vyriausybės poziciją dėl to, jog mūsų šalyje būtina įdiegti valiutų valdybos modelį. Tapo visiškai akivaizdu, kad tik nepriklausomai nuo subjektyvių Lietuvos banko vadovų arba politikų įtakos funkcionuojanti pinigų politika galėjo užtikrinti taip ekonomikai ir Lietuvos žmonėms reikalingą nacionalinės valiutos stabilumą. Vyriausybė tiesiog nebeturėjo jokių galimybių ir laiko limitų laukti, kad galbūt naujai suformuota Lietuvos banko valdyba su jos naujuoju pirmininku K. Ratkevičiumi priešakyje užtikrins nacionalinės valiutos stabilumą.
Valiutų valdybos modelio įvedimo istorijoje svarbų vaidmenį suvaidino 1994 m. pradžioje Davoso pasauliniame ekonomikos forume įvykęs mano susitikimas su Argentinos ekonomikos ministru D. Covallo. Būtent p. Covallo tuo metu buvo labai sėkmingų ekonomikos reformų ir valiutų valdybos diegimo pagrindinis architektas Argentinoje. Ilgo pokalbio metu man pavyko išsiaiškinti daugybę valiutų valdybos modelio naudojimo aspektų ir privalumų. Po šio susitikimo bet kokios dvejonės dėl būtinumo taikyti valiutų valdybos modelį Lietuvoje man galutinai išsisklaidė.
Beje, valiutų valdybos modelio taikymo mūsų šalyje galimybės trumpai buvo aptarinėjamos ir Lito komiteto posėdžiuose, kai vyko pasirengimas nacionalinės valiutos įvedimui. Tuometinis Lietuvos banko valdytojas R. Visokavičius buvo kategoriškai nusiteikęs prieš tokios pinigų politikos taikymą Lietuvoje. Jis garantavo, kad Lietuvos bankas užtikrins nacionalinės valiutos stabilumą. Neturėdamas tuo metu pakankamai patirties ir informacijos, suprantama, negalėjau tinkamai suformuluoti pozicijos dėl būtinybės taikyti valiutų valdybos modelį Lietuvoje. Beje, tuo metu tokios būtinybės ir nebuvo. Juk daugelio pasaulio šalių centriniai bankai sėkmingai taikė ir taiko klasikinius pinigų politikos modelius. Deja, Lietuvoje daugiausia dėl tuometinio Lietuvos banko vadovo kaltės ši politika nepasiteisino. Po lito įvedimo prireikė beveik vienerių metų, kad Lietuvoje būtų įdiegtas taip gerai šalies ekonomikos stabilizavimui ir augimui pasitarnavęs Lito patikimumo įstatymas.
Konkrečiu atveju per 2005 metus gyventojas tris kartus žaidė azartinius lošimus. Iš viso per 2005 metus gyventojas įmokėjo 800 Lt (200 + 100 + 500), o išlošė – 1550 Lt (500 + 50 + 1000). Vadinasi, apmokestinamosios azartinių lošimų pajamos per 2005 metus yra 750 Lt (1550 – 800) ir į biudžetą reikia sumokėti 247,5 Lt (750 x 0,33) gyventojų pajamų mokesčio.
Pagal įstatymo 22 straipsnio 3 dalies nuostatas, azartinių lošimų pajamos yra priskiriamos B klasės pajamoms, t. y. tokioms pajamoms, nuo kurių pajamų mokestį deklaruoti, apskaičiuoti, išskaičiuoti ir sumokėti į biudžetą privalo pats gyventojas arba jo įgaliotas asmuo.
Vadinasi, jei gyventojas per kalendorinius metus gavo apmokestinamųjų azartinių lošimų laimėjimų pajamų (nesvarbu, iš kokių šaltinių jos gautos, taip pat neatsižvelgiant į tai, kokia suma yra gauta), jis kalendoriniams metams pasibaigus iki kitų metų gegužės 1 dienos nuolatinės gyvenamosios vietos apskrities valstybinės mokesčių inspekcijos teritoriniam skyriui privalo pateikti metinę pajamų mokesčio deklaraciją ir joje turi deklaruoti visas praėjusio mokestinio laikotarpio pajamas ir už jas apskaičiuotą pajamų mokestį. Deklaracijoje nurodoma faktiškai iš azartinių lošimų per kalendorinius metus gauta apmokestinamųjų pajamų suma, t. y. skirtumas tarp gyventojui išmokėtų sumų ir gyventojo įmokėtų sumų. Tuo atveju, kai gyventojo per kalendorinius metus įmokėtos sumos viršija laimėtas sumas, gyventojas metinės pajamų mokesčio deklaracijos pateikti neprivalo. Konkrečiu atveju gyventojas metinę pajamų mokesčio deklaraciją už 2005 metus turi pateikti iki 2006 m. gegužės 2 d.
Atkreipiame dėmesį, kad gyventojas, apskaičiuodamas azartinių lošimų apmokestinamąsias pajamas, iš azartinių lošimų metu laimėtų sumų gali atimti tik juridinę galią turinčiais dokumentais pagrįstas už lošimo priemonių pirkimą įmokėtas sumas., kad gyventojas, apskaičiuodamas azartinių lošimų apmokestinamąsias pajamas, iš azartinių lošimų metu laimėtų sumų gali atimti tik juridinę galią turinčiais dokumentais pagrįstas už lošimo priemonių pirkimą įmokėtas sumas.
Gyventojas 2004 m. banke gavo kreditą 3 kambarių gyvenamajam butui įsigyti, mokėjo palūkanas ir pasinaudojo gyventojų pajamų mokesčio lengvata. 2006 m. gyventojas banke gavo antrą paskolą 10 metų senumo gyvenamojo namo su priklausiniais (garažu ir ūkiniu pastatu) įsigijimui ir šio namo apdailos darbų užbaigimui. Ar tokiu atveju gyventojas, mokėdamas palūkanas už antrą paskolą, galės pasinaudoti gyventojų pajamų mokesčio lengvata?
Vadovaujantis 2002 m. liepos 2 d. Lietuvos Respublikos gyventojų pajamų mokesčio įstatymo Nr. IX–1007 (Žin., 2002, 73–3085) 21 straipsnio 1 dalies 3 punkto nuostatomis, iš gyventojo pajamų gali būti atimamos per mokestinį laikotarpį banko įstaigai gyventojo sumokėtos palūkanos už paimtą kreditą gyvenamajam būstui statyti arba jam įsigyti.
Pažymime, kad lengvatos tikslas yra skatinti nuolatinių Lietuvos gyventojų apsirūpinimą gyvenamuoju būstu, todėl labai svarbu, kokia yra kredito paskirtis. Lengvata taikoma, jeigu kreditas suteiktas:
būstui pirkti (statyti);
būstui pirkti ir kartu apdailos darbams užbaigti;
būstui ir garažui/parkavimo vietai įsigyti;
žemės sklypui kartu su gyvenamuoju namu, t. y. namų valdai, įsigyti;
žemės sklypo, kurio paskirtis – gyvenamojo būsto statyba, įsigijimui, jeigu gyventojas ketina jame statyti gyvenamąjį būstą.
Įstatymo 21 straipsnio 1 dalies 3 punkte nustatyta, kad iš pajamų gali būti atimamos per mokestinį laikotarpį sumokėtos palūkanos už paimtą kreditą gyvenamajam būstui įsigyti (statyti), nenurodant kelintam būstui įsigyti (statyti) paimtas kreditas bei neatsižvelgiant į tai, seno ar naujo būsto įsigijimui jis skirtas.
Vadinasi, minimu atveju gyventojas gali pasinaudoti nustatyta pajamų mokesčio lengvata, nes moka palūkanas už kreditą, skirtą gyvenamojo namo su priklausiniais (garažu ir ūkiniu pastatu) įsigijimui ir kartu jo apdailos darbų užbaigimui.
Atkreipiame dėmesį, kad tais atvejais, kai priklausiniai (garažas, parkavimo vieta, ūkinis pastatas ir pan.) įsigyjami atskirai (ne kartu su gyvenamuoju būstu), tai nėra namų valdos, kaip vieneto įsigijimas, todėl palūkanoms, mokamoms už kreditą ar jo dalį, skirtą priklausinių įsigijimui, pajamų mokesčio lengvata netaikoma. Taip pat pajamų mokesčio lengvata netaikoma palūkanoms, mokamoms už kreditą, skirtą tik būsto apdailos darbų užbaigimui.
3.Bendrosios mokesčių vengimą draudžiančios normos Lietuvoje
Nors mokesčių vengimą draudžiančios normos įsigaliojo nuo 2002 m. liepos 1 d. 1995 m. birželio 28 d. Mokesčių administravimo įstatymo I-974 2 ir 262 str. įtvirtinus piktnaudžiavimo sąvoką, tačiau praktikoje šis institutas taikomas retai, be to, neteisingai vertinamas atliktų mokesčių mokėtojų veiksmų teisėtumas. Pvz., Vilniaus apygardos administraciniame teisme buvo nagrinėjamas mokestinis ginčas (administracinė byla Nr. I-660-14/2005), kuriame UAB „Eveko investicija“ (įregistruota 2003 m. gegužę.) pagal 2003 m. liepos 23 d. pirkimo-pardavimo sutartį už 3 516 400 Lt, įskaitant 5 364 00 Lt PVM, iš UAB „Revista“ įsigijo nekilnojamąjį turtą, esantį adresu Taikos pr. 157, Kaune. Šį nekilnojamąjį turtą UAB „Revista“ įsigijo iš UAB „Performa“ už 1 358 000 Lt be PVM, tačiau deklaruoto pardavimo PVM į biudžetą nemokėjo, nes taikė PVM įstatymo 129 str. 10 punkte numatytą lengvatą, kad sveikatos priežiūros įstaigų darbų terapijos padaliniai, kuriuose dirba ligoniai, mokėtino į biudžetą PVM nemoka.
UAB „Revista“ terapijos darbų filiale (įregistruotas 2003 m. balandį.) dirbo vienas ligonis – Vincas Jankauskas. Jis buvo priimtas į darbą 2003 m. gegužės 22 d., o po pastatų įsigijimo jam buvo pasakyta iki naujų metų darbe nesilankyti, nes nėra jokio darbo. Pažymėtina, kad 2002 m. gruodžio 16 d. UAB „Evekas“ buvo sudariusi preliminariąją nekilnojamojo turto pirkimo-pardavimo sutartį su UAB „Performa“, pagal kurią galėjo neatlygintinai naudotis šiuo turtu, daryti jo remontą. Buvo sumokėtas 140 000 Lt avansas. Preliminariojoje sutartyje numatyta nekilnojamojo turto pardavimo kaina – 1 358 000 Lt. Tačiau 2003 m. gegužės 26 d. ši sutartis buvo nutraukta ir 2003 m. birželio 24 d. grąžintas už turtą sumokėtas avansas. Nors UAB „Revista“ teigė, kad nekilnojamasis turtas buvo įsigytas verslui plėtoti, dėl paskolos į banką nesikreipė. Paskolą iš banko, kurios lėšomis buvo apmokėta UAB „Revista“ ir UAB „Performa“, paėmė UAB „Evekas“. Šios lėšos UAB „Eveko investicija“ buvo sumokėtos kaip avansas už nuomą.
Mokesčių administratorius, išnagrinėjęs minėtą sandorių grandinę ir įvertinęs nurodytas faktines aplinkybes, padarė išvadą, kad ji sudaryta dirbtinai, siekiant formaliai atitikti PVM įstatyme nustatytas sąlygas PVM lengvatai gauti, dėl to buvo dirbtinai sukurtas PVM objektas, nuo kurio UAB „Revista“ nesumokėjo PVM, tačiau kurį galutinis sandorių grandinės subjektas UAB „Eveko investicija“ nori susigrąžinti iš biudžeto. Buvo taikytas MAĮ 69 str. ir UAB „Revista“ išrašytoje PVM sąskaitoje faktūroje išskirtas pirkimo PVM UAB „Eveko investicija“ negrąžintas.
Vilniaus apygardos teismas 2005 m. kovo 18 d. sprendime, išnagrinėjęs UAB „Eveko investicija“ skundą, konstatavo, kad ši bendrovė turi teisę į PVM atskaitą, nes egzistuoja teisės į PVM atskaitą prielaida ir šios teisės tinkamo realizavimo sąlyga, t. y. PVM mokėtojas UAB „Eveko investicija“ įsigijo nekilnojamąjį turtą ir sumokėjo jų pardavėjui UAB „Revista“ atitinkamą PVM sumą (pirkimo PVM), pastatų pirkimo-pardavimo sandoris yra realus, pastatų kaina, įskaitant PVM, sumokėta bei egzistuoja įstatymo reikalavimus atitinkanti juridinę galią turinti PVM sąskaita faktūra. Nei vietos, nei centrinis mokesčių administratorius nenustatė, jog UAB „Revista“ padarė PVM įstatymo pažeidimus, susijusius su pastatų pardavimu UAB „Eveko investicija“, t. y. už pastatų pardavimu sukurtą pridėtinę vertę neteisėtai, pažeisdama PVM įstatymą, nesumokėjo PVM mokėtino pagal PVM įstatymą. Vadinasi, UAB „Revista“ pagrįstai pasinaudojo PVM lengvata ir teisėtai nesumokėjo PVM. Taigi jeigu „Revista“ elgėsi teisėtai, nėra jokio pagrindo teigti, jog UAB „Eveko investicija“ yra nesąžininga mokesčių mokėtoja, kuri žinojo arba turėjo žinoti apie UAB „Revista“ veiklos neteisėtumą, kuris nebuvo įrodytas, ir tokiu neegzistuojančiu pagrindu paneigti UAB „Eveko investicija“ teisę į PVM atskaitą.
Nors tiek vietos, tiek centrinis mokesčių administratorius konstatavo, kad nekilnojamojo turto pirkimo-pardavimo sandoris buvo sudarytas piktnaudžiaujant tikslu pasinaudoti PVM įstatymo 129 str. 10 dalyje numatyta lengvata, tačiau konkrečiai nenurodė, kuris iš patikrintų mokesčių mokėtojų minėta mokesčio lengvata piktnaudžiavo, nors tai nurodyti yra būtina. Teismas laikė, kad negalima taikyti teisinės atsakomybės priemonių už mokesčių įstatymų pažeidimus, nenustačius mokesčių mokėtojo, kuris pažeidė mokesčių įstatymus ir nenurodžius, kuo konkrečiai mokesčių įstatymų pažeidimas pasireiškė. PVM įstatymo 129 str. 10 dalyje numatyta lengvata UAB „Eveko investicija“ apskritai negali pasinaudoti, nes ji nepatenka į subjektų, galinčių pasinaudoti šia lengvata, ratą. Taigi jei pagal minėto straipsnio prasmę UAB „Eveko investicija“ nepatenka į subjektų, galinčių pasinaudoti šia lengvata, ratą, ji kartu negali būti ir pažeidimo subjektu, taip pat negali būti ir mokesčių įstatymo pažeidimo sudėties. Jeigu ir laikysime, kad buvo piktnaudžiaujama PVM įstatymo 129 str. 10 dalyje numatyta lengvata, tai tinkamas piktnaudžiavimo subjektas galėtų būti tik UAB „Revista“. Tačiau, mokesčių administratoriaus nuomone, minėta lengvata UAB „Revista“ pasinaudojo teisėtai. Pažymėtina, kad UAB „Eveko investicija“ nekyla ir negali kilti pareiga papildomai sumokėti į biudžetą PVM, nes šią sumą jau kartą sumokėjo UAB „Revista“.
Teismas nurodė, kad UAB „Eveko investicija“ kaip mokesčių mokėtoja neiškreipė ir neslėpė nekilnojamojo turto pirkimo sandorio aplinkybių. Mokesčių administratorius nepateikė įrodymų, kad kita sandorio dalyvė UAB „Revista“ pažeidė mokesčių įstatymus. Todėl mokesčių mokėtojo sandoris, kurio tikslu yra verslo poreikių tenkinimas, o mokestinė nauda atsirado kaip papildomas tokios veiklos rezultatas, nelaikomas piktnaudžiavimu.
Manytina, kad nagrinėjamame teismo sprendime klaidingai aiškinamas ir interpretuojamas mokesčių vengimą reglamentuojantis MAĮ 69 str. bei neteisingai vertinamos faktinės bylos aplinkybės ir įrodymai. Teismas nepagrįstai nurodė, kad piktnaudžiavimo atveju turi būti nurodyta, kaip konkrečiai mokesčio įstatymo pažeidimas pasireiškė. Vengdamas mokesčių, mokesčių mokėtojas atliktais veiksmais formaliai nepažeidžia konkretaus mokesčių įstatymo straipsnio, todėl reikia vertinti ne konkrečius kiekvieno mokesčių mokėtojo veiksmus, o visą tarp susijusių asmenų sudarytų sandorių grandinę. UAB „Eveko investicija“ veiksmai, vertinant atliktų veiksmų visumą, neatitinka įstatymo tikslo ir prasmės, t. y. ši bendrovė piktnaudžiavo mokesčių įstatymo suteikta teise, pažeisdama sąžiningo mokesčių mokėjimo principą.
Nauji norminiai teisės aktai
Akcizai
Lietuvos Respublikos įstatymai
2006 m. vasario 11 d. Akcizo įstatymo 35 straipsnio pakeitimo įstatymas Nr. X–503.
Šiuo įstatymu pakeista 35 straipsnio „Gazoliams taikomi akcizo tarifai“ 3 dalis.
Įsigaliojo nuo 2006–02–11 (Žin., 2006, Nr. 17–599).
Lietuvos Respublikos finansų ministro įsakymai
2006 m. vasario 6 d. įsakymas Nr. 1K–046 „Dėl Akcizų lengvatų dehidratuotam etilo alkoholiui, skirtam bioetiltretbutileterio gamybai Lietuvos Respublikos biokuro, biodegalų ir bioalyvų įstatymo nustatyta tvarka, taikymo tvarkos aprašo patvirtinimo“.
Šiuo įsakymu patvirtintas Akcizų lengvatų dehidratuotam etilo alkoholiui, skirtam bioetiltretbutileterio gamybai Lietuvos Respublikos biokuro, biodegalų ir bioalyvų įstatymo nustatyta tvarka, taikymo tvarkos aprašas, kuris nustato kokia tvarka dehidratuotam etilo alkoholiui taikomos akcizų lengvatos, nurodytos Lietuvos Respublikos akcizų įstatymo (Žin., 2001, Nr. 98–3482; 2004, Nr. 26–802; 2005, Nr. 153–5633) 25 straipsnio 1 dalies 8 punkte.
Įsigaliojo nuo 2006–02–10 (Žin., 2006, Nr. 16–569).
Pelno mokestis
VMI prie FM viršininko įsakymai
2006 m. vasario 3 d. įsakymas Nr. VA–8 „Dėl Valstybinės mokesčių inspekcijos prie Lietuvos Respublikos finansų ministerijos viršininko 2003 m. vasario 27 d. įsakymo Nr. V–58 „Dėl Metinių pelno mokesčio deklaracijų formų ir jų užpildymo taisyklių patvirtinimo“ pakeitimo“.
Šiuo įsakymu pakeisti Valstybinės mokesčių inspekcijos prie Lietuvos Respublikos finansų ministerijos viršininko 2003 m. vasario 27 d. įsakymas Nr. V–58 „Dėl Metinių pelno mokesčio deklaracijų formų ir jų užpildymo taisyklių patvirtinimo“ (Žin., 2003, Nr. 24–1005, Nr. 90–4097; 2004, Nr. 85–3109, Nr. 185–6878; 2005, Nr. 57–1984) ir šio įsakymu patvirtintos Metinių pelno mokesčio deklaracijų FR0475 ir FR0475A formų bei jų priedų užpildymo taisyklės.
Įsigaliojo nuo 2006–02–14 (Žin., 2006, Nr. 18–651).
Pridėtinės vertės mokestis
Lietuvos Respublikos finansų ministro įsakymai
1. 2006 m. sausio 20 d. įsakymas Nr. 1K–030 „Dėl Susitarimų dėl pridėtinės vertės mokesčio ir akcizų lengvatų Europos Sąjungos institucijoms įgyvendinimo taikymo tvarkos aprašo patvirtinimo“.
Šiuo įsakymu patvirtintas Susitarimų dėl pridėtinės vertės mokesčio ir akcizų lengvatų Europos Sąjungos institucijoms įgyvendinimo taikymo tvarkos aprašas, kuris nustato, kokia tvarka Europos Sąjungos institucijoms taikomos pridėtinės vertės mokesčio ir akcizų lengvatos, nurodytos Lietuvos Respublikos Vyriausybės ir Europos Komisijos susitarime dėl Protokolo dėl Europos Bendrijų privilegijų ir imunitetų Lietuvos Respublikoje įgyvendinimo (Žin., 2004, Nr. 188–7005).
Įsigalioja nuo 2006–03–01(Žin., 2006, Nr. 10–384).
2. 2006 m. sausio 31 d. įsakymas Nr. 1K–039 „Dėl Lietuvos Respublikos finansų ministro 2002 m. birželio 21 d. įsakymo Nr. 189 „Dėl Prašymų grąžinti užsienio apmokestinamiesiems asmenims jų sumokėtą PVM pateikimo ir nagrinėjimo bei PVM grąžinimo taisyklių patvirtinimo“ pakeitimo“.
Šiuo įsakymu pakeisti Prašymų grąžinti užsienio apmokestinamiesiems asmenims jų sumokėtą PVM pateikimo ir nagrinėjimo bei PVM grąžinimo taisyklių, patvirtintų Lietuvos Respublikos finansų ministro 2002 m. birželio 21 d. įsakymu Nr. 189 (Žin., 2002, Nr. 65–2687; 2004, Nr. 65–2324; 2005, Nr. 63–2237), 3 ir 4.2 punktai, kurie išdėstyti taip:
„3. Užsienio apmokestinamasis asmuo, norintis susigrąžinti Lietuvos Respublikoje sumokėtą PVM, gali įgalioti bet kurios valstybės narės apmokestinamąjį asmenį (toliau – įgaliotas asmuo) atlikti šiose taisyklėse užsienio apmokestinamajam asmeniui numatytus veiksmus. Tokiu atveju greta šiose taisyklėse nustatytų dokumentų VAVMI turi būti pateikta legalizuota pavedimo sutartis (įgaliojimas).
Užsienio apmokestinamasis asmuo šiose taisyklėse numatytus veiksmus atlikti gali įgalioti tik vieną asmenį.“
„4.2. užsienio valstybės kompetentingos institucijos išduota legalizuota pažyma (sertifikatas), patvirtinanti, kad užsienio apmokestinamasis asmuo užsienio valstybėje arba valstybėje, kurioje veikia per nuolatinę buveinę, yra registruotas PVM ar jam tapataus mokesčio mokėtoju. Ši pažyma (sertifikatas), taip pat šių taisyklių 3 punkte nurodyta pavedimo sutartis (įgaliojimas) tarp užsienio apmokestinamojo asmens ir jo įgalioto asmens gali būti pateikti ir nelegalizuoti, jeigu Lietuvos Respublika yra pasirašiusi su užsienio valstybe sutartį dėl teisinės pagalbos ir teisinių santykių civilinėse, šeimos ir baudžiamosiose bylose ir šie dokumentai yra parengti arba patvirtinti vienos iš susitarusiųjų šalių kompetentingos įstaigos. Dokumentai gali būti pateikti nelegalizuoti ir tuo atveju, jeigu juos išdavė ar patvirtino kitos valstybės narės kompetentinga institucija, taip pat jeigu jie yra sudaryti Lietuvoje, laikantis Lietuvos Respublikos teisės aktų reikalavimų. Jeigu dokumentai išrašyti užsienio kalba, turi būti pateikti notariškai patvirtinti šių dokumentų vertimai į lietuvių kalbą. Notariškai patvirtinti šių dokumentų vertimo į lietuvių kalbą nereikia, jeigu jie išrašyti anglų kalba. Jei užsienio apmokestinamasis asmuo prašo grąžinti Lietuvos Respublikoje sumokėtą PVM nebe pirmą kartą, šiame punkte nurodyta pažyma (sertifikatas) turi būti pateikiama tik tuo atveju, jeigu nuo anksčiau pateiktos pažymos (sertifikato) išdavimo praėjo daugiau negu 12 mėnesių arba pasikeitė pažymoje (sertifikate) nurodyti rekvizitai;“.
Įsigaliojo nuo 2006–02–10 (Žin., 2006, Nr. 16–568).
Kvotinio cukraus gamybos mokestis ir papildomo cukraus gamybos mokestis
Lietuvos Respublikos įstatymai
2006 m. sausio 20 d. Kvotinio cukraus gamybos mokesčio ir papildomo cukraus gamybos mokesčio įstatymo 2 straipsnio pakeitimo įstatymas Nr. X–502.
Šiuo įstatymu pakeista 2 straipsnio 5 dalis ir ji išdėstyta taip:
„5. Kitos šiame įstatyme vartojamos sąvokos suprantamos taip, kaip jos apibrėžtos 2001 m. birželio 19 d. Tarybos reglamente (EB) Nr. 1260/2001 dėl bendro cukraus sektoriaus rinkų organizavimo (su paskutiniais pakeitimais, padarytais 2004 m. sausio 9 d. Komisijos reglamentu (EB) Nr. 39/2004).“.
Įsigaliojo nuo 2006–02–11 (Žin., 2006, Nr. 17–598).
Mokesčių administravimas
VMI prie FM viršininko įsakymai
1. 2006 m. sausio 24 d. įsakymas Nr. VA-5 „Dėl Valstybinės mokesčių inspekcijos prie Lietuvos Respublikos finansų ministerijos viršininko 2004 m. gegužės 28 d. įsakymo Nr. VA–108 „Dėl Mokestinio tyrimo atlikimo taisyklių, pranešimo apie nustatytus trūkumus ir/ar prieštaravimus FR0687 formos ir užduoties vizituoti/kontroliuoti mokesčių mokėtojo veiklą FR0688 formos patvirtinimo“ pakeitimo“.
Šiuo įsakymu pakeistos: Valstybinės mokesčių inspekcijos prie Lietuvos Respublikos finansų ministerijos viršininko 2004 m. gegužės 28 d. įsakymu Nr. VA–108 „Dėl Mokestinio tyrimo atlikimo taisyklių, pranešimo apie nustatytus trūkumus ir/ar prieštaravimus FR0687 formos ir užduoties vizituoti/kontroliuoti mokesčių mokėtojo veiklą FR0688 formos patvirtinimo“ patvirtintos:
1. Užduoties vizituoti/kontroliuoti mokesčių mokėtojo veiklą FR0688 forma ir ji išdėstyta nauja redakcija,
2. Pranešimo apie nustatytus trūkumus ir/ar prieštaravimus FR0687 forma ir ji išdėstyta nauja redakcija.
Pakeista minėto įsakymo antraštė ir ji išdėstyta taip:
„DĖL MOKESTINIO TYRIMO ATLIKIMO TAISYKLIŲ, PRANEŠIMO APIE ATLIKTĄ MOKESTINĮ TYRIMĄ FR0687 FORMOS IR UŽDUOTIES ATLIKTI MOKESTINĮ TYRIMĄ FR0688 FORMOS PATVIRTINIMO“.
Taip pat, pakeistos įsakymu patvirtintos Mokestinio tyrimo atlikimo taisyklės.
Įsigaliojo nuo 2006–01–31 (Žin., 2006, Nr. 12–451).
2. 2006 m. sausio 30 d. įsakymas Nr. VA–6 „Dėl Mokesčio ir su juo susijusių sumų sumokėjimo už mokesčių mokėtoją tvarkos aprašo patvirtinimo ir kai kurių valstybinės mokesčių inspekcijos prie Lietuvos Respublikos finansų ministerijos viršininko įsakymų pripažinimo netekusiais galios“.
Šiuo įsakymu patvirtintos:
1. Mokesčio ir su juo susijusių sumų sumokėjimo už mokesčių mokėtoją tvarkos aprašas,
2. Prašymo ir sutikimo įskaityti sumokėtą sumą PRC902 formos užpildymo tvarkos aprašas,
3. Prašymo ir sutikimo įskaityti sumokėtą sumą PRC902 forma.
Šiuo įsakymu pripažinti netekusiais galios:
1. Valstybinės mokesčių inspekcijos prie Lietuvos Respublikos finansų ministerijos viršininko 2001 m. rugpjūčio 9 d. įsakymą Nr. 205 „Dėl Mokesčio ir su juo susijusių sumų sumokėjimo už mokesčių mokėtoją tvarkos patvirtinimo“ (Žin., 2001, Nr. 72–2553);
2. Valstybinės mokesčių inspekcijos prie Lietuvos Respublikos finansų ministerijos viršininko 2001 m. lapkričio 22 d. įsakymas Nr. 282 „Dėl Valstybinės mokesčių inspekcijos prie Lietuvos Respublikos finansų ministerijos viršininko 2001 m. rugpjūčio 9 d. įsakymo Nr. 205 „Dėl Mokesčio ir su juo susijusių sumų sumokėjimo už mokesčių mokėtoją tvarkos patvirtinimo“ dalinio pakeitimo“ (Žin., 2001, Nr. 99–3590);
3. Valstybinės mokesčių inspekcijos prie Lietuvos Respublikos finansų ministerijos viršininko 2003 m. birželio 13 d. įsakymas Nr. V–169 „Dėl Valstybinės mokesčių inspekcijos prie Lietuvos Respublikos finansų ministerijos viršininko 2001 m. rugpjūčio 9 d. įsakymo Nr. 205 „Dėl mokesčio ir su juo susijusių sumų sumokėjimo už mokesčių mokėtoją tvarkos patvirtinimo“ papildymo“ (Žin., 2003, Nr. 65–2994);
4. Valstybinės mokesčių inspekcijos prie Lietuvos Respublikos finansų ministerijos viršininko 2003 m. gruodžio 31 d. įsakymas Nr. V–345 „Dėl Valstybinės mokesčių inspekcijos prie Lietuvos Respublikos finansų ministerijos viršininko 2001 m. rugpjūčio 9 d. įsakymo Nr. 205 „Dėl Mokesčio ir su juo susijusių sumų sumokėjimo už mokesčių mokėtoją tvarkos patvirtinimo“ pakeitimo“ (Žin., 2004, Nr. 5–109);
5. Valstybinės mokesčių inspekcijos prie Lietuvos Respublikos finansų ministerijos viršininko 2004 m. kovo 24 d. įsakymas Nr. VA–38 „Dėl Valstybinės mokesčių inspekcijos prie Lietuvos Respublikos finansų ministerijos viršininko 2001 m. rugpjūčio 9 d. įsakymo Nr. 205 „Dėl Mokesčio ir su juo susijusių sumų sumokėjimo už mokesčių mokėtoją tvarkos patvirtinimo“ pakeitimo“ (Žin., 2004, Nr. 46–1547).
Įsigaliojo nuo 2006–02–10 (Žin., 2006, Nr. 16–570).
3. 2006 m. sausio 31 d. įsakymas Nr. VA–7 „Dėl Valstybinės mokesčių inspekcijos prie Lietuvos Respublikos finansų ministerijos viršininko 2003 m. gruodžio 10 d. įsakymo Nr. V–314 „Dėl Mokestinių prievolių likučių suderinimo akto FR0299 formos, jos užpildymo ir pateikimo taisyklių patvirtinimo“ pakeitimo“.
Šiuo įsakymu pakeisti Valstybinės mokesčių inspekcijos prie Lietuvos Respublikos finansų ministerijos viršininko 2003 m. gruodžio 10 d. įsakymas Nr.V–314 „Dėl mokestinių prievolių likučių suderinimo akto FR0299 formos, jos užpildymo ir pateikimo taisyklių patvirtinimo“ (Žin., 2003, Nr.117–5376) ir šio įsakymu patvirtintos Mokestinių prievolių likučių suderinimo akto formos FR0299 formos, jos užpildymo ir pateikimo taisyklės.
Įsigaliojo nuo 2006-02-08 (Žin., 2006, Nr. 15–549).
Kiti
VMI prie FM viršininko įsakymai
2006 m. sausio 23 d. įsakymas Nr. VA–4 „Dėl Naujų mokesčių mokėtojų aptarnavimo apskričių valstybinių mokesčių inspekcijose taisyklių patvirtinimo“.
Šiuo įsakymu patvirtintos Naujų mokesčių mokėtojų aptarnavimo apskričių valstybinėse mokesčių inspekcijose taisyklės, kurios nustato AVMI naujų mokesčių mokėtojų statusą turinčių asmenų aptarnavimo tvarką ir skirtos tobulinti ir suvienodinti AVMI naujų mokesčių mokėtojų aptarnavimo sąlygas, metodus, priemones ir būdus.
Įsigaliojo nuo 2006–01–31 (Žin., 2006, Nr. 12–450).
Parengta remiantis iki 2006–02–20 galiojusiais norminiais teisės aktais.
DĖL LIETUVOS RESPUBLIKOS VYRIAUSYBĖS 2003 M. SAUSIO 13 D. NUTARIMO NR. 24 „DĖL PAVELDIMO TURTO APMOKESTINAMOSIOS VERTĖS APSKAIČIAVIMO TAISYKLIŲ PATVIRTINIMO“ PAKEITIMO
Lietuvos Respublikos Vyriausybė nutaria:
Pakeisti Paveldimo turto apmokestinamosios vertės apskaičiavimo taisykles, patvirtintas Lietuvos Respublikos Vyriausybės 2003 m. sausio 13 d. nutarimu Nr. 24 „Dėl Paveldimo turto apmokestinamosios vertės apskaičiavimo taisyklių patvirtinimo“ (Žin., 2003, Nr. 5–194; 2004, Nr. 109–4082):
1. Išdėstyti 3.2 punktą taip:
„3.2. vertybinių popierių, įtrauktų į prekybą reguliuojamoje rinkoje, – jų vidutinė rinkos kaina;“.
2. Išdėstyti 3.3 punktą taip:
„3.3. vertybinių popierių, neįtrauktų į prekybą reguliuojamoje rinkoje, – gyventojo pasirinkimu:
3.3.1. jų nominali vertė, o kai nominalios vertės nėra, – jų buhalterinė vertė;
3.3.2. arba vertė, kurią nustato turto vertintojas;“.
3. Įrašyti 3.5 ir 3.7 punktuose vietoj žodžių „Kultūros vertybių apsaugos departamentas prie Kultūros ministerijos“ žodžius „Kultūros paveldo departamentas prie Kultūros ministerijos“.
4. Išdėstyti 4.1 punktą taip:
„4.1. nurodyto šių taisyklių 3.1, 3.2, 3.3.1 ir 3.4 punktuose – gyventojo, paveldėjusio šį turtą, prašymo apskaičiuoti paveldimo turto apmokestinamąją vertę pateikimo teritorinei valstybinei mokesčių inspekcijai dieną;“.
5. Išdėstyti 4.3 punktą taip:
„4.3. nurodyto šių taisyklių 3.3.2 ir 3.8 punktuose – gyventojo pasirinktą dieną laikotarpiu nuo palikimo atsiradimo dienos iki prašymo apskaičiuoti paveldimo turto apmokestinamąją vertę pateikimo teritorinei valstybinei mokesčių inspekcijai dienos.“.
6. Išdėstyti 8 punktą taip:
„8. Gyventojai, pateikdami teritorinei valstybinei mokesčių inspekcijai prašymą apskaičiuoti paveldimo turto apmokestinamąją vertę, turi pateikti notaro išduotą laisvos formos pažymą, kad gyventojai pagal paveldėjimo byloje esančius dokumentus paveldi atitinkamą turtą, arba palikimo apyrašą, pažymą apie paveldimo turto vertę (šių taisyklių 3.5–3.7 punktuose nurodytais atvejais) arba kitą dokumentą, įrodantį turto vertę (šių taisyklių 3.3.2 ir 3.8 punktuose nurodytais atvejais).“.
„Kitas pasirinkimas“ - Pilietinio judėjimo svetainė (Straipsniai)
Baltijos kelias - Kitas pasirinkimas
Teisiškai Lietuva vis dar savarankiška šalis. Tačiau pastarųjų savaičių ir mėnesių įvykiai turėtų įtikinti net didžiausią optimistą: Lietuvos valstybė sparčiai degraduoja ir, pasyviai stebint daugybei „susirūpinusių“ piliečių, tolydžio praranda taip sunkiai atgautą nepriklausomybę.
Tai patvirtinančių faktų yra labai daug, ir jų kasdien gausėja. „Šliaužianti okupacija“, arba tylus valstybės užvaldymas iš vidaus, apie kurį tiek daug kalbėta dar prieš penkiolika metų, tapo tikrove.
Apie tai jau kalbama plačiai ir garsiai, karštligiškai ieškoma būdų susiklosčiusiai padėčiai pakeisti. Pastebimai stiprėja supratimas, kad išgelbėti į prarają riedančią valstybę gali tik patys jos piliečiai.
Iš principo aišku ir tai, ką jie turi daryti – organizuotis ir susitelkti į vieningą jėgą, gebančią sustabdyti visų akyse vykstantį valstybės irimą. Tačiau pradėjus svarstyti, kaip konkrečiai tai padaryti, nuomonės išsiskiria ir prasideda ginčai. O vienas svarbiausių ginčytinų klausimų – ar reikia kurti naują politinę partiją?
Atnaujinti sena ar kurti nauja?
Vadinamųjų „tradicinių“, arba „sisteminių“, partijų viršūnėms ir jų rėmėjams toks klausimas kelia susierzinimą ir nervingą virpulį. Jų savisaugos instinktas toks stiprus, kad šio klausimo net nemėginama racionaliai svarstyti.
Pati mintis, kad būtina nauja partija, iš karto vertinama kaip avantiūra ar net Lietuvai priešiškų jėgų rezgamas dar vienas sąmokslas prieš valstybę.
Užsimenantiesiems apie tokią išeitį tūžmingai primenamos visos susikūrusios apsišaukėlių „gelbėtojų“ partijos ir primygtinai raginama nesukti šiuo neva seniai išbandytu ir niekur nenuvedusiu keliu.
Galiausiai metamas ir paskutinis argumentas: partijos neva esančios „Lietuvos atspindys“, tad mėginimai sukurti kažkokią „tobulų“ ar kone „šventų“ žmonių partiją – tik dar vienas utopinis užmojis. Siūloma tobulinti esamas partijas atnaujinant jas iš vidaus ir stiprinant pilietinę jų veiklos kontrolę. Išsamiau šiuos siūlymus aptarsime kiek vėliau.
Vis dėlto pašaipomis suniekinti ir nutildyti kitaip manančiuosius šį kartą greičiausiai nepavyks. Jokia problema neišsprendžiama ir neišnyksta tik dėl to, kad apie ją uždraudžiama kalbėti.
Mintys, kad šaliai reikia naujos politinės partijos, pamažu skinasi kelią į daugelio piliečių protus ir šiandien jau tiesiog sklando ore. Žinoma, galima ir toliau postringauti, kad jas skleidžia tik prie valdžios lovio besiveržiantys ir gal net priešiškų užsienio jėgų stumiami perėjūnai.
Tačiau banali politologijos tiesa yra ta, kad partijos yra būtina tikrai demokratiškos valstybės politinio gyvenimo dalis, o jų veikla turi atitikti bent minimalius demokratiniam valdymui keliamus reikalavimus.
Dabartinė, švelniai tariant, sudėtinga valstybės padėtis daugiausia yra šalį valdžiusių partijų veiklos rezultatas, o piliečių nepasitikėjimas partijomis yra milžiniškas. Jau šių faktų pakanka teigti, kad siūlymai kurti naują partiją turi objektyvų pagrindą ir nėra vien ambicingų intrigantų ar suokalbininkų užgaida.
Vis dėlto ginčai, ką daryti – gaivinti esamas partijas ar kurti naują politinį darinį, gali lengvai nuvesti į aklavietę. Svarstymai, „kas geriau“ ir kokį kelią rinktis, patys savaime yra ydingi, nes yra pernelyg neapibrėžti ir migloti.
Norint rasti problemos sprendimą, ją būtina formuluoti ir kelti kuo aiškiau ir tiksliau. Čia atramos taškas turi būti ne subjektyvios simpatijos ar antipatijos, ne menami praktiniai „argumentai“, bet kiek įmanoma griežtesniais vertinimo kriterijais grindžiama politologinė partijų padėties ir jų perspektyvų analizė.
Atrodo, kad tokios analizės pamatai jau pakloti. Vis daugiau šalies politikos tyrinėtojų ir komentatorių pradeda pripažinti faktą, kad Lietuvoje nėra demokratiškų partijų ir tikros daugiapartinės sistemos.
Mažai kas bedrįsta neigti ir tai, kad vadinamosios „partijos“ tėra nomenklatūrinės-oligarchinės grupuotės, aptarnaujančios susipynusius politinio ir verslo „elito“ interesus.
Ši išvada labai svarbi, nes remiantis ja tampa įmanoma alternatyvą „senos ar naujos partijos?“ performuluoti kur kas griežčiau ir tiksliau. Dabar ji galėtų būti keliama kaip toks klausimas: ar įmanoma iš esmės pertvarkyti dabartinius nomenklatūrinius-oligarchinius darinius į demokratines vakarietiško tipo politines partijas?
Gera valia ar politinė logika?
Šios įžvalgos neabejotinai yra pažanga, palyginti su dar ne taip seniai viešojoje erdvėje skambėjusiomis liaupsėmis įsivaizduojamai Lietuvos demokratijai ir neva visavertei daugiapartinei sistemai. Tačiau tuo džiaugtis kol kas per anksti.
Atidžiau įsigilinę į diskusijų apie šalies partijas plonybes, išvystame itin keistą ir turintį kelti nuostabą reiškinį. Nors yra visos būtinos prielaidos dalykiškai ir objektyviai analizuoti partijų būklę ir veiklą, šios galimybės išnaudojamos gana menkai.
Neįmanoma atsikratyti įspūdžio, kad tokio pobūdžio analizės dėl neaiškių priežasčių atsitrenkia į kažkokią nematomą moralinę ir intelektualinę kliūtį ar barjerą. Jos nejučia paskęsta vidiniuose prieštaravimuose ir pradeda suktis savotiškame užburtame rate. Tikėtina, kad į jį gali nesunkiai pakliūti net sąžiningi ir įžvalgūs politikos komentatoriai.
Tiesiogine paskata apie tai kalbėti šių eilučių autoriui tapo internetinėje svetainėje www.bernardinai.lt išspausdinti A.Navicko ir D.Stanciko straipsniai apie Lietuvos politinių partijų ateitį.
Abiejų autorių profesionalumas ir dalykinė reputacija seniai žinomi, o jų nuoširdus rūpestis valstybės likimu taip pat nekelia nė mažiausių abejonių.
Abu, atrodo, taip pat sutinka, kad šalyje įsitvirtino nomenklatūrinė-oligarchinė santvarka, ir neneigia, jog „partijos“ išgyvena didžiulę krizę. Ir vis dėlto skaitant jų straipsnius nelengva suvokti, kodėl ištarus „a“ taip ir nesiryžtama pasakyti „b“.
A.Navickas iš principo neneigia galimybės kurti naują partiją, bet apskritai pirmenybę atiduoda kitiems trims partijų „gydymo“ receptams ir siūlo atsisakyti neigiamo požiūrio į esamas partijas, papildyti jas naujais nariais ir, pasinaudojant visais įmanomais poveikio mechanizmais bei būdais, iš vidaus siekti permainų partijose. D.Stancikas kaip vaistą nuo partijų užpelkėjimo siūlo keleto potencialių lyderių varžytuves.
Tad belieka išpildyti straipsnio pradžioje duotą pažadą ir išsamiau aptarti šiuos siūlymus. Pirmoji ir pagrindinė pastaba: šie apskritai įdomūs tekstai tam tikru atžvilgiu yra vidujai prieštaringi.
Juos skaitant kyla gilios dviprasmybės įspūdis: autoriai, teisingai diagnozavę sunkią partijų ligą, jai gydyti siūlo akivaizdžiai per silpnus ir todėl greičiausiai neveiksmingus vaistus.
Straipsniuose nesunkiai įžvelgiama mįslinga intelektualinė ir analitinė slinktis: objektyvi ir griežta politologinė partijų būklės ir perspektyvų analizė nejučia pakeičiama subjektyviu, tik „geros valios“ požiūriu grindžiamu jų padėties aiškinimu bei vertinimu.
Čia kažkodėl iš esmės keičiasi pats analizės pobūdis, nes nuo „politinio“ jos aspekto kažkodėl nuslystama prie to, ką galima pavadinti „moralistine“ nuostata.
Kitaip sakant, faktiškai keliama mintis, kad visais atžvilgiais degradavusias šalies politines partijas gali atgaivinti sąmoningi piliečiai, geranoriškai padedantys joms atsinaujinti.
Sistema ar atsitiktiniai nukrypimai?
Šitoks autorių požiūris vis dėlto kelia nemažai abejonių ir skatina pasiginčyti. Moralinės nuostatos politikoje, be abejo, yra svarbios, tačiau ne visagalės.
Kaip taikliai yra pažymėjęs vienas įžvalgus politinis filosofas, išspręsti rimtų politinių problemų remiantis tik politikoje dalyvaujančių žmonių geranoriškais ketinimais neįmanoma, lygiai kaip nuoširdus loterijoje dalyvaujančių asmenų noras ištraukti laimingą bilietą jiems nepadeda pasiekti trokštamo tikslo.
Laikant tokį „moralistinį“ požiūrį teisingu ir savaime suprantamu, pirmiausia darosi neįmanoma rimtai kelti tik ką suformuluoto svarbiausio klausimo, ar iš principo įmanoma pertvarkyti nomenklatūrinius-oligarchinius sambūrius į normalias politines partijas.
Be to, šitoks požiūris dabartinį partijų nuosmukį verčia laikyti tik „atsitiktiniu nukrypimu“ nuo normalaus jų raidos kelio, kurį nulėmė pavienių asmenų klaidos ir geros valios stoka, bet ne dėsningu ir sisteminiu reiškiniu.
Šitaip prarandama galimybė pažvelgti į šį nuosmukį visai kitaip ir paklausti, ar jis kartais nėra logiškas ir neišvengiamas beveik du dešimtmečius trukusio valstybėje ir partijose vykusio politinio proceso rezultatas.
Net paviršutiniškas žvilgsnis į šių dešimtmečių istoriją turėtų atskleisti, kad toks spėjimas yra kur kas arčiau tiesos.
Apskritai nėra sunku apibūdinti šio proceso esmę ir prireikus pagrįsti šį apibūdinimą svariais faktais: vos tik atkūrus nepriklausomybę iš abiejų pagrindinių to meto politinių jėgų – Sąjūdžio ir LKP – buvo pradėta nuosekliai ir metodiškai išstūminėti bei šalinti žmones, siekusius, kad būtų sukurta ne nomenklatūros ir oligarchijos valdoma, bet iš tiesų laisva ir demokratiška Lietuvos valstybė.
Šio proceso rezultatai taip pat akivaizdūs ir neginčytini: buvo pakeistos tik išorinės sovietinės Lietuvos dekoracijos ir susiformavo bei įsitvirtino nauja nomenklatūrinė valdančioji klasė, laisva nuo bet kokių politinių ar ideologinių įsitikinimų ir savo ciniškumu bei brutalumu kai kuriais atžvilgiais pranokstanti net savo pirmtakę – sovietinių laikų nomenklatūrą.
Politinės partijos yra jos organizacijos forma ir pagrindinis pseudodemokratinio valdymo įrankis.
Todėl sumaniusi rimtai atnaujinti partijas toji klasė turėtų sukilti prieš savo prigimtį, giliausiai įsišaknijusius instinktus valdyti bet kokia kaina ir savanoriškai išsižadėti savo privilegijuotos padėties. Ar raginantieji piliečius geranoriškai padėti paliegusioms „partijoms“ tikrai tiki, kad toks atsivertimo stebuklas įmanomas?
Akivaizdžios prielaidos ar mąstymo štampai?
Atrodo, kad pati politinių partijų atnaujinimo idėja yra grindžiama tam tikromis išankstinėmis ir kritiškai nepatikrintomis prielaidomis, kurios laikomos savaime suprantamomis.
Kritikuojant siūlymus kurti naują partiją dažniausiai pateikiami du argumentai. Pirma, teigiama, kad Lietuvoje ir taip prikurta daugybė naujų partijų, tad steigti dar vieną tokią būtų absurdiška.
Tačiau manant, kad Lietuvoje nepriklausomybės tarpsniu įvyko tik sovietinės nomenklatūrinės sistemos kosmetinė pertvarka, šis reikalas pradeda atrodyti visai kitaip.
Keista, bet kritikuojantys naujos partijos idėją politikos analitikai ir komentatoriai neatkreipė dėmesio į vieną nepaprastai svarbų ir stulbinamą faktą, kurį derėtų pagaliau įsisąmoninti ir kuo rimčiausiai apmąstyti. Šalyje iš tiesų nėra nė vienos naujos partijos, jeigu naujumą tapatiname su politinės organizacijos gebėjimu atitikti vakarietiškos demokratijos standartą.
Juk visos mūsų partijos yra kilusios iš Sąjūdžio ir LKP, o kalbant dar tiksliau, visos tariamai naujos, vadinamosios „antisisteminės“ ir „populistinės“ partijos tėra dviejų „tradicinių“ partijų – „socialdemokratų“ ir „konservatorių“ suvešėjusios atplaišos.
Todėl kalbėti apie jų „naujumą“ nėra nė menkiausio pagrindo. Plačiai paplitęs ir net rimtų politikos analitikų priimtas už gryną pinigą įsitikinimas, kad Lietuvoje ir taip gausu „naujų“ partijų, viso labo tėra nejučia susikurtas ir visuomenės sąmonėje įsitvirtinęs visiškai klaidingas mąstymo štampas arba stereotipas, smarkiai iškreipiantis analizės perspektyvą ir trukdantis adekvačiai suvokti šalies politinio bei partinio gyvenimo tikrovę.
Antra, taip pat nepavargstama kartoti, kad į kuriamą naują partiją stotų tokie patys „nuodėmingi“ žmonės, todėl ji čia pat susirgtų tomis pačiomis ligomis, kurios it vėžys ėda senąsias partijas.
Be abejo – nauja partija tikrai nebūtų šventųjų organizacija. Tačiau aklai ir nekritiškai patikėję šiuo argumentu nesunkiai patektume į dar vieno – komunistinės nomenklatūros atkakliai brukto ir tebeperšamo mąstymo stereotipo spąstus.
Argi ne toji nomenklatūra nepavargdama šaukia, kad „visi esame vienodi“ ir kad tarp kolaboranto, rezistento ir prisitaikėlio elgesio okupacijos metais nebūta jokių nors kiek reikšmingų skirtumų?
Pasidavus šiam stereotipui ir jame glūdinčiai mąstymo logikai lengva nepastebėti, kad ir atkūrus nepriklausomybę susidarė situacija, kai visi turėjo apsispręsti.
Juk politinio žmonių atrankos proceso, apie kurį jau užsiminėme, esmė kaip tik ir yra ta, kad iš viešojo gyvenimo kryptingai ir tikslingai šalinami „neprisitaikantieji“, tai yra tie, kurie nemoka, o svarbiausia – nenori dalyvauti šiame gyvenime, kol jis vyksta pagal senosios ir naujosios nomenklatūros primestas žaidimo taisykles.
Akivaizdu, kad tos taisyklės žlugdo valstybę ir stumia ją į pražūtį. Bet daugelis, ypač buvusiųjų sąjūdininkų, nusprendė apsimesti, kad šito nesupranta, ir pasirinko lengviausią ir labiausiai gundančią išeitį – sutiko žaisti pagal šias taisykles.
Tačiau šiai pagundai pasidavė ne visi. Tuo nesunku įsitikinti atmintyje palyginus tų pačių „konservatorių“ steigiamąjį suvažiavimą ir dabartinį partijos vaizdą.
Juk šios partijos gretos taip dramatiškai praretėjo tik dėl vienos priežasties – kad daugybė entuziastingų rėmėjų, patikėjusių jos kūrėjų deklaruotomis vertybėmis ir tikslais, galiausiai perprato, kad už jų slypi tik tie patys nomenklatūriniai instinktai bei interesai. Ir pasibjaurėję pasitraukė.
Tokių žmonių, kurie piktinasi esama valstybės padėtimi ne todėl, kad patys nėra prie valdžios lovio, bet todėl, kad iš principo negali susitaikyti su nomenklatūros savivale ir valstybės nuosmukiu, šalyje netrūksta.
Kol kas jie neorganizuoti ir jiems politiškai neatstovaujama. Taip, jie ne šventieji. Bet neabejotina ir tai, kad jie vadovaujasi aukštesniais politikos ir moralės standartais.
Vadinasi, galima pagrįstai tikėtis, kad šie standartai atsispindėtų naujos partijos narių santykiuose ir veikloje, o tokios partijos rėmėjai būtų sąmoningesni ir reiklesni rinkėjai.
Pasipriešinimas ar prisitaikymas?
Esamų „partijų“ atnaujinimo šalininkai puoselėja viltį, kad, padedamos geranoriškų pagalbininkų, šios „partijos“ gali evoliucionuoti ir pamažu virsti demokratiškais politiniais dariniais, kurias nuo minėto „užpelkėjimo“ saugotų realiai vykstanti lyderių konkurencija, būtų girdimas paprastų narių balsas ir toleruojamos ne vien „vadų“ skelbiamos nuomonės bei pažiūros.
Neseniai Marijampolės rajone, Igliaukos kaime, kiaulei buvo nustatyta trichineliozė. Užkrėstos trichinomis kiaulienos valgė 13 žmonių, tačiau į medikus kreipėsi tik vienas. Jam diagnozuota ši pavojinga ir nelengvai išgydoma liga. Apie trichineliozę ir gyvulių bei žmonių apsaugojimą nuo jos kalbėjomės su rajono Valstybinės maisto ir veterinarijos tarnybos vyriausiuoju veterinarijos gydytoju-inspektoriumi Algimantu KALESNYKU.
- Ar daug Lietuvoje nustatoma kiaulių užsikrėtimo trichinelioze atvejų, ar jų būna mūsų rajone?
- Praėjusiais metais šalies skerdyklose, kuriose tikrinama visa šių gyvulių skerdiena, neaišaiškinta nė vieno, o užpernai nustatyti trys atvejai. Mūsų rajone jau daugiau kaip 10 metų tokių atvejų nepasitaikė. Tiesa, pernai rudenį trichineliozė buvo diagnozuota vienam Siesikų miškuose nušautam šernui, ir jo mėsą medžiotojams teko sunaikinti. Gerai, kad visi sumedžioti šernai dėl trichineliozės ištiriami. Jeigu tarp būrelių ar klubų narių yra bent vienas veterinarijos gydytojas, tai atliekama vietoje, kitais atvejais - mūsų tarnybos laboratorijoje. Medžiotojai, nenorėdami rizikuoti savo, artimųjų ir kitų žmonių sveikata ar net ir gyvybe, nušautų šernų skerdieną tiria. Pernai rajono veterinarijos specialistai iš viso dėl trichineliozės ištyrė 257 sumedžiotus šernus.
- Ar tokie pat sąmoningi yra ir kiaulių augintojai, ypač tie, kurie jas skerdžia namuose savo reikmėms?
- Kasmet rajone laikoma apie 8-10 tūkstančių kiaulių. Nemažai jų parduodama supirkėjams ir jos paskerdžiamos bei jų mėsa ištiriama skerdyklose. Pernai privatūs veterinarijos gydytojai, mūsų tarnybos laboratorijos bei UAB “Geras skonis” Alionių skerdyklos darbuotojai ištyrė 2686 papjautų kiaulių skerdieną. O tai žymiai daugiau negu ankstesniais metais. Bemaž 2100 iš gyventojų ir kitų augintojų supirktų kiaulių buvo paskersta šioje skerdykloje, kurioje jų mėsa buvo ištirta dėl trichineliozės. Taip pat ištirta apie 600 sodiečių namuose paskerstų kiaulių. Tačiau tai daro anaiptol ne visi ir dėl to rizikuoja. Kiaulė gali būti suėdusi trichinomis užsikrėtusią žiurkę ar pelę ir sirgti šia liga. Žmonėms valgyti neištirtą kiaulieną iš tikrųjų labai pavojinga. Jiems tereikia, pavyzdžiui, mūsų laboratorijai pristatyti namuose papjautos kiaulės diafragmos arba tarpšonkaulinių ar kramtomųjų raumenų mėginių, kurie už 5 litus greitai ištiriami. Tuomet mėsą galima drąsiai valgyti, ruošti iš jos įvairius gaminius.
- Kaip išvengti trichineliozės?
- Trichinomis užsikrečia toli gražu ne visi įnamiai, o daugiausia - kiaulės, retkarčiais - arkliai. Juos užkrečia laukiniai gyvūnai, ypač trichinelioze sergantys šernai, rudosios lapės, usūriniai šunys, pilkosios žiurkės, pelės, miškinės kiaunės, vilkai. Kiaulės dažniausiai užsikrečia suėdusios sergančią pelę ar žiurkę arba jas šeriant užsikrėtusių naminių ar laukinių gyvūnų atliekomis. Todėl visiems gyvulių augintojams labai svarbu laikytis veterinarių sanitarinių reikalavimų - neduoti kiaulėms ir kitiems įnamiams šių atliekų, gerai užsandarinti tvartus, kad į juos nepatektų graužikai, o atsiradusius nedelsiant išnaikinti. Patartina reguliariai šalinti nesuėstų pašarų likučius. Na, o žmonėms vienintelis patikimas trichineliozės profilaktikos būdas - nevalgyti nepatikrintos mėsos. Reikėtų atsisakyti ir pagundos skanauti bei mėgautis vaišinamomis ar dovanotomis mėsos gėrybėmis, jeigu nesame tikri, kad skerdiena buvo patikrinta. Be to, neverta pirkti mėsos ar jos gaminių iš atsitiktinių prekeivių, o tik iš parduotuvių bei turgaus, nes čia prekiaujama tik patikrinta mėsa ir jos produktais.
- Į šį klausimą, be abejo, geriausiai galėtų atsakyti medikai.
- Kiaulių augintojams būtina ištirti kiekvienos namuose papjautos kiaulės skerdieną. Jiems taip pat reikia žinoti, kad vaišindami draugus ar kaimynus namuose skerstų kiaulių patiekalais, kurie pagaminti iš veterinarijos gydytojo nepatikrintos mėsos, žmonių susirgimo šia liga atveju užsitraukia ne tik moralinę, bet ir teisinę atsakomybę. Trichineliozė - tai ūmi gyvūnų ir žmonių liga, kurią sukelia apvaliųjų kirmėlių trichinella lervos. Mėsoje tūnančių trichinų neįmanoma sunaikinti - jos puikiai ištveria net 160 laipsnių karštį, sūdymą, marinavimą, rūkymą ir šaldymą. Jas galima sunaikinti tik sudeginus mėsą.
Ligos klinika gali būti labai įvairi - tai lemia į žmogaus organizmą patekusių trichinų kiekis, jo būsena iki susirgimo. Trichineliozės požymiai dažniausiai išryškėja praėjus 2-3 savaitėms nuo užsikrėtimo, tai yra nuo sirgusio gyvūno mėsos suvalgymo. Kuo anksčiau jie pasireiškia, tuo sunkesnė ligos eiga. O apskritai vidutiniškai ar sunkiai sergantys ligoniai karščiuoja, jiems patinsta veidas arba tik akių vokai, skauda raumenis, kuriuose yra trichinų. Beje, pats būdingiausias trichineliozės požymis - nepakenčiamas raumenų skausmas, kuris gali būti toks didelis, kad žmogus negali apsiversti lovoje, pakelti rankos ar kojos, normaliai kalbėti, kramtyti maisto. Pirmosiomis susirgimo dienomis kūno temperatūra gali pakilti net iki 39-40 laipsnių karščio, ir karščiavimas tęstis 2-3 savaites. Į medikus reikia nedelsiant kreiptis vos pajutus pirmuosius ligos požymius.
- Sakėte, kad trichinelioze sergančių gyvūnų mėsą būtina sudeginti. O ar negalima giliai užkasti į žemę?
- Kadangi trichinos, netgi negaudamos pakankamai oro, žemėje ilgai išlieka gyvybingos, tokią skerdieną pagal veterinarinius sanitarinius reikalavimus būtina sudeginti. Antraip duobėje užuodę jos kvapą ją gali atsikasti ir užsikrėsti šunys, lapės, mangutai, kiti mėsėdžiai gyvūnai. Nesunku ten įsirausti ir žiurkėms bei pelėms, kurios paskui, ypač prieš žiemą, sulenda į nesandarius tvartus ar kitas įnamių laikymo patalpas.
Visiems gyventojams ir žemės ūkio bendrovėms dar noriu priminti, kad nuo šių metų sausio 1 dienos pagal Europos Sąjungos teisės aktus ir rekomendacijas Lietuvoje įsigaliojo nauja tvarka, neleidžianti užkasti ir nugaišusių arklių, galvijų, kiaulių, avių, ožkų ir kitų įnamių, nes tai irgi potencialūs židiniai įvairioms užkrečiamoms ligoms plisti. Apie kritusius gyvūnus reikia nedelsiant informuoti arba vietos privačius veterinarijos gydytojus, arba mūsų tarnybą, o mes operatyviai pranešime Rietavo utilizacijos gamyklai. Jos darbuotojai tą pačią ar vėliausiai kitą dieną atvyks specialiu transportu ir išsiveš gaišenas. Už visoje šalyje rietaviečių teikiamą šią paslaugą mokėti nereikia, nes ji finansuojama iš valstybės biudžeto.
Šį šeštadienį Dusetų hipodrome vyks tradicinės respublikinės žirgų lenktynės, kuriose dėl dešimties įvairių rėmėjų Vyriausybės, Žemės ūkio ministerijos, kitų žinybų ir organizacijų - įsteigtų prizų varžysis 66 ristūnai ir 37 jų vadeliotojai iš visos Lietuvos. Kiekvieno prizo fondas - nuo 4 iki 8 tūkstančių litų.
Mūsų rajono garbę Dusetose gins trylika šios sporto šakos entuziastų su šešiolika žirgų. Toks gausus ukmergiškių būrys dalyvauja pirmą kartą. Lenktynėse varžysis daugiakartinis tokių, tarptautinių ir tarprajoninių lenktynių nugalėtojas ir prizininkas Kazys Trota su sūnumis Kastyčiu ir Albinu, ukmergiškis Kęstutis Tušas su sūnumi Mariumi, radiškietis Mindaugas Seržantas, pabaiskietis Alfredas Žarnauskas, pamūšietis Edvardas Vinskus, kiti. Pasak Kazio Trotos, tai labai stipri komanda, kurios visi nariai startuos su greitais jaunais ar suaugusiais žirgais ir stengsis laimėti.
Lietuvos regionų krepšinio lygoje rungtyniaujanti vyrų krepšinio komanda „Ukmergės KK“ praėjusį savaitgalį iškovojo dar dvi pergales. Penktadienį ukmergiškiai išvykoje 100:88 nugalėjo Biržų „Rinkuškių alus“ komandą, o namuose savo žiūrovų akivaizdoje be jokio gailesčio 121:74 sutriuškino „Neringos kuršių“ komandą. Pastaroji komanda Žemaitijos regiono pogrupyje buvo užėmusi antrą vietą.
„Ukmergės KK“, sėkmingai rungtyniaujanti šių metų RKL čempionate, sulaukia vis daugiau dėmesio iš kitų komandų ir krepšinio aistruolių. Ukmergės vyrų krepšinio komanda yra vienintelė, kuri šiame čempionate įtikinamai nugalėjo vieną iš realiausiai laikomų komandų į čempionų žiedus - Utenos „Juventus“.
Didžiausią susidomėjimą visoje RKL lygoje kelia „Ukmergės KK“ ir Modesto Paulausko vadovaujamos Šakių „Zanavyko“ komandos rungtynės. Jos įvyks šį penktadienį. RKL internetinėje svetainėje rungtynės pavadintos centrine šios savaitės dvikova, po kurios paaiškės, kuri komanda užims antrą vietą turnyrinėje lentelėje, pasibaigus II etapo I rato rungtynėms. Iki šio susitikimo „Ukmergės KK“ ir „Zanavykas“ yra žaidusios tiek pat rungtynių, surinkusios vienodai taškų ir pasiekusios vienodai pergalių. Abi komandos šių metų RKL čempionate patyrė tik po du pralaimėjimus. Dėl geresnio taškų santykio „Ukmergės KK“ užima antrą vietą, o „Zanavykas“- trečią. Šios komandos taip pat užima pirmaujančias vietas RKL pagal statistinius duomenis. „Zanavyko“ komanda yra pirmoje vietoje pagal pataikymo procentą (60 proc.) mesdama dvitaškius metimus, „Ukmergės KK“ - antroje (59 proc.). Tritaškius Šakių komanda meta 41 proc. taiklumu (1 vieta), o “Ukmergės KK“ – 40 proc. (3 vieta). Tačiau „Ukmergės KK“ komandos snaiperis Gaudentas Puškorius, metantis tritaškius 55,3 proc. taiklumu, RKL dešimtuke yra pirmoje vietoje, o Andrius Knezys, metantis 53,6 proc. taiklumu, yra antras. Iš “Zanavyko” komandos į dešimtuką patenka buvęs ilgametis LKL žaidėjas Giedrius Pečiulionis, kuris meta tritaškius 49,3 proc. taiklumu ir yra dešimtoje vietoje. Rezultatyviausių žaidėjų dešimtuke iš „Ukmergės KK“ komandos penktoje vietoje yra Dainius Novickas, vidutiniškiai pelnantis per rungtynes po 21,94 taško, o Šakių komandos rezultatyviausias krepšininkas Rolandas Mačiulaitis, pelnantis po 17,3 taško, į dešimtuką nepatenka. Tačiau šis žaidėjas per rungtynes atkovoja vidutiniškiai po 9,3 kamuolio yra devintoje vietoje, dešimtą vietą jis užima mesdamas baudas (82,5 proc.taiklumas). “Ukmergės KK” komandoje daugiausiai kamuolių per rungtynes atkovojantys Remigijus Deveika (5,6) ir Dainius Naruševičius (5,2) į dešimtuką nepatenka. RKL įžaidėjų dešimtuke “Ukmergės KK” komandos žaidėjas Artūras Daugulis, atliekantis vidutiniškai po 4 rezultatyvius perdavimus metimui, yra penktoje vietoje, o „Zanavyko“ komandos žaidėjas Skirmantas Paukštys - devintoje vietoje, vidutiniškai rezultatyviai perduodantis kamuolį 3,5 karto. “Ukmergės KK” komanda šiame RKL čempionate per rungtynes vidutiniškai pelno po 100,5 taško ir yra antroje vietoje. Daugiau už „Ukmergės KK“ komandą pelno tik Utenos „Juventus“-102,5 taško. „Zanavyko“ komanda, vidutiniškiai per rungtynes pelnydama po 96,2 taško, yra trečioje vietoje.
Pirmoji dvikova tarp „Ukmergės KK“ ir „Zanavyko“ įvyks vasario 2 dieną (penktadienį), 18.30 valandą, Ukmergėje, “Šilo” vidurinėje mokykloje. Pagal tvarkaraštį rungtynės tarp šių komandų turėjo vykti tą pačią dieną Šakiuose, tačiau pasikeitus varžovų komandos aplinkybėms, Ukmergės krepšinio klubas sutiko pirmas rungtynes sužaisti namuose. Tikėtina, kad šioms rungtynėms, kuriose susitiks vienos stipriausių RKL komandų, neliks abejingi ir Ukmergės krepšinio sirgaliai, kurie vis mieliau renkasi į rungtynes palaikyti savo miesto vyrų krepšinio komandos - “Ukmergės KK”.
Vienas jų - leidimas Muzikos ir Dailės mokykloms turėti skyrius gyvenvietėse. Aiškinamajame rašte, pateiktame Tarybos nariams, rašoma, kad Muzikos mokykloje mokosi 350 vaikų, iš jų kaimo vietovėse gyvenančių - 33. Dailės mokyklą lanko 125 vaikai, tarp jų iš kaimo - 6. Ne visi atokiose rajono vietovėse gyvenantys mokiniai turi sąlygas papildomai ugdytis Dailės ir Muzikos mokyklose, nes nėra galimybių visų mokinių pavėžėti į neformaliojo ugdymo įstaigas. Todėl minėtų mokyklų skyrių steigimas sudarytų sąlygas atokiuose kaimuose gyvenantiems mokiniams papildomai mokytis dailės ir muzikos. Poreikį steigti neformaliojo ugdymo įstaigų filialą pareiškė Želvos vidurinės mokyklos bendruomenė. Atlikus apklausą paaiškėjo, kad Dailės mokykloje norėtų mokytis dvidešimt pirmų-ketvirtų klasių ir devyni penktų-septintų klasių šios mokyklos mokiniai. Muzikos mokykloje lavintųsi aštuoni pirmų-ketvirtų klasių ir vienuolika penktų-septintų klasių moksleivių. Kad skyriai būtų steigiami, pritarė ir Dailės bei Muzikos mokyklų tarybos. Preliminariais skaičiavimais, įsteigus po vieną Dailės ir Muzikos skyrių, iš savivaldybės biudžeto papildomai reikėtų skirti apie 79180 litų - mokytojų atlyginimams, valstybinio socialinio draudimo įmokoms ir kitkam.
Sprendimo projekte siūlyta tokius skyrius kurti gyvenvietėse, esančiose ne arčiau kaip dvidešimt kilometrų nuo Ukmergės, tačiau kai kurie Tarybos nariai pareiškė pastabą, kad nereikėtų nustatyti atstumo nuo miesto. Tad balsuota, kad skyriai gali būti kuriami bet kuriame miestelyje. Juos bus galima steigti nuo rugsėjo pirmos dienos.
Melioracijai - pusantro milijono litų
Ukmergės rajono savivaldybei valstybės investicijų programoje numatytiems melioracijos projektams finansuoti skirta 1131 tūkst. litų, iš jų polderiams eksploatuoti - 50 tūkst. litų. Pagal specialias tikslines dotacijas valstybinėms (perduotoms savivaldybėms) funkcijoms atlikti melioracijai skirta 550 tūkst. litų, iš jų paramai melioruotų žemių savininkams melioracijos statiniams remontuoti - 55 tūkst. litų ir polderiams eksploatuoti - 60 tūkst. litų. Iš viso Ukmergės rajono savivaldybei melioracijai skirta 1681 tūkst. litų. Tarybos nariai patvirtino šių metų melioracijos darbų programą. Pinigai bus skirti drenažo rekonstrukcijoms, griovių remontui ir rekonstrukcijoms, hidrotechninių statinių remontui, kitoms išlaidoms.
Sprendimai dėl socialinių paslaugų teikimo
Patvirtinta Ukmergės nestacionarių socialinių paslaugų centro teikiamų socialinių paslaugų savikaina 2007 metams. Bendrųjų socialinių paslaugų teikimo vienos paslaugos valanda atsieis 12,6 lito, pagalbos į namus vienos valandos kaina - 13,7 lito, trumpalaikės socialinės globos valanda - 15,2 lito. Sprendime nurodytos ir kitos kainos.
Nestacionarių socialinių paslaugų centras parengė projektą “Savarankiško gyvenimo namai”, kurį pateikė Socialinės apsaugos ir darbo ministerijos paskelbtam Socialinių paslaugų infrastruktūros plėtros programos projektų atrankos 2007 metais konkursui. Projekto metu planuojama atlikti paprastąjį remontą Savarankiško gyvenimo namų padalinyje (buvusiame Invalidų bendrabutyje) - perdažyti keturių aukštų sienas, pakeisti balkonų ir paradines duris, balkonų langus ir kitką. Kad projektas būtų priimtas svarstyti ministerijoje, be kita ko, būtinas savivaldybės Tarybos pritarimas ir bendradarbiavimas jį įgyvendinant, taip pat steigėjo (steigėjas - rajono Taryba-aut.) įsipareigojimas nuo projekto vykdymo dienos 5 kalendorinius metus nekeisti pagal projektą finansuotos socialinių paslaugų įstaigos, padalinio veiklos krypties.
Todėl Taryba balsavo, kad savivaldybės administracija konkurso laimėjimo atveju sudarytų sutartį su ministerija dėl projekto įgyvendinimo ir užtikrino Ukmergės nestacionarių paslaugų centro išlaikymą iš savivaldybės biudžeto bei įsipareigojo 5 kalendorinius metus nuo projekto įgyvendinimo dienos nekeisti jo veiklos krypties.
2006 metų gruodžio pirmą dieną Seimas priėmė Piniginės socialinės paramos nepasiturinčioms šeimoms ir vieniems gyvenantiems asmenims įstatymą. Juo vadovaudamosi savivaldybės privalo patvirtinti piniginės socialinės paramos skyrimo ir mokėjimo tvarkas.
Tad patvirtintas piniginės socialinės paramos nepasiturinčioms šeimoms ir vieniems gyvenantiems asmenims skyrimo ir mokėjimo Ukmergės rajone tvarkos aprašas. Jis reglamentuoja piniginės socialinės paramos skyrimą, teikimą ir apskaičiavimą nepasiturinčioms šeimoms ir vieniems gyvenantiems asmenims Ukmergės rajone, įvertinus jų turtą ir pajamas, valstybės ir savivaldybės teikiamos piniginės socialinės paramos dydį, teikimo sąlygas, gavėjų teises ir pareigas, finansavimo šaltinius. Piniginė socialinė parama nepasiturinčioms šeimoms ir vieniems gyvenantiems asmenims yra socialinė pašalpa ir būsto šildymo išlaidų, išlaidų šaltam, karštam vandeniui kompensacijos. Apraše nurodomos piniginę socialinę paramą gaunančios šeimos ir vieno gyvenančio asmens teisės ir pareigos, piniginės socialinės paramos administravimas, kreipimosi dėl piniginės socialinės paramos teikimo tvarka, kaip nustatomas turto vertės normatyvas piniginei socialinei paramai gauti, šeimos arba vieno gyvenančio asmens pajamos, kaip apskaičiuojama, skiriama ir kokio dydžio mokama socialinė pašalpa, taip pat nurodomos kompensacijų rūšys, sąlygos, kurioms esant asmenys turi teisę į kompensacijas.
Parama - ir jaunimui
Savivaldybės Tarybai patvirtinus Ukmergės rajono savivaldybės finansinės paramos jaunimo veiklai teikimo tvarką, 2007 metais planuojama skelbti atskirą jaunimo organizacijų projektinės veiklos konkursą. Patvirtinti Ukmergės rajono savivaldybės finansinės paramos jaunimo veiklai tvarką rekomendavo Jaunimo reikalų taryba.
Tarybos narys Arvydas Pėšina teigė, kad reikėtų atidėti šį sprendimą, nes yra taisytinų parengtos tvarkos vietų, taip pat minėjo ir kitas priežastis, kodėl kol kas nereikėtų priimti sprendimo. Tačiau jo argumentų niekas neklausė - 21 Tarybos narys balsavo, kad būtų patvirtinta paramos jaunimo veiklai teikimo tvarka. Joje numatytos bendrosios nuostatos, nurodyti paramos gavimo būdai, kitkas.
Išplėstos stadiono direktoriaus funkcijos
Rajono Tarybos nariai patvirtino Ukmergės miesto stadiono nuostatus. Juose nurodomos stadiono veiklos kryptys, valdymas ir darbo organizavimas, darbuotojų priėmimo į darbą tvarka, teisės, pareigos ir atsakomybė. Taip pat patvirtintas ir stadiono direktoriaus pareigybės aprašymas. Jame numatytas direktoriaus priėmimo į darbą ir atleidimo sąlygos, kvalifikaciniai reikalavimai, norinčiam tapti stadiono direktoriumi, jo teisės, pareigos, atsakomybė. Nuostatuose, be kita ko, rašoma, kad stadiono direktorių teisės aktų nustatyta tvarka skiria į pareigas ir atleidžia rajono savivaldybės Taryba.
Vėl nepatvirtino
2005 metais buvo paruoštas žemės sklypo, esančio Veprių seniūnijos Mikutiškių kaime, priklau-sančio Jurgitai Pabrinkytei, detalusis planas. Jame buvo numatoma pakeisti žemės sklypo naudojimo būdą iš privačios namų valdos į visuomeninės paskirties teritoriją. Pakeitus žemės sklypo paskirtį, ten būtų atsiradusi galimybė statyti maldos namus. Seną sodybą Mikutiškių kaime, vaizdingo pušyno pašonėje, įsigiję šeimininkai ketino statyti Hazrato Inajato Chano Sufizmo studijų rato religinės bendruomenės maldos namus. Tačiau tam priešinosi vietos gyventojai - jie surinko beveik 400 parašų, kad tokie maldos namai čia nebūtų statomi. Anot kaimo žmonių, tai galėtų turėti neigiamos įtakos jaunimui, be to, anot jų, naujasis objektas netarnautų vepriškių reikmėms. Atsižvelgę į kaimo bendruomenės nuomonę, tąkart rajono Tarybos nariai nepatvirtino jiems teikto minėtojo detaliojo plano. Dėl tokio sprendimo J. Pabrinkytė kreipėsi į Vilniaus apygardos administracinį teismą. Tų pačių metų lapkričio mėnesį šis teismas panaikino rajono Tarybos sprendimą. J. Pabrinkytė dėl detaliojo plano patvirtinimo į rajono Tarybą dar kreipėsi 2005 metų gruodžio bei 2006 metų liepos mėnesiais, bet Taryba savo nuomonės nekeitė. Praėjusių metų gruodį moteris dar kartą apeliavo į mūsų valdžios išrinktuosius. Tačiau ir trečiadienį svarstant šį klausimą teigiamo rezultato nebuvo - tik aštuoni iš dvidešimt trijų dalyvavusiųjų buvo už šio detaliojo plano patvirtinimą. Tad ir vėl sprendimas nepriimtas.
Vyriausybės atstovas priekaištavo
Kiek pavėlavęs į Tarybos posėdį atvyko ir Vyriausybės atstovas Vilniaus apskrityje Jurgis Jurkevičius. Baigiantis posėdžiui, jis panoro išsakyti ir savo nuomonę. Atstovas, iš pradžių pagyręs, kad per ketverius šios Ukmergės rajono tarybos kadencijos metus neturėjęs priekaištų dėl darbo, nors kitose savivaldybėse pasitaikė, kad net teko kreiptis į teismą, vis dėlto jis išsakė kelis ir mūsų valdžios darbo trūkumus. Atstovas pareiškė, kad nevykdomi du Vyriausybės nutarimai - dėl triukšmo valdymo ir kelių priežiūros ir plėtros finansavimo programos. Kadangi tų įstatymų vykdymo tvarkų parengimas nėra paprastas, tam reikalingos investicijos ir pinigai, savivaldybė kelis kartus prašė atidėti šių įstatymų vykdymo terminus. Tačiau, kaip sakė J. Jurkevičius, jie baigėsi, o niekas nepadaryta vykdant minėtus įstatymus, tad reikėjo bent parašyti naują prašymą dėl termino atidėjimo... Savivaldybės vadovai pripažino šią klaidą ir pasižadėjo tą pačią dieną įteikti Vyriausybės atstovui naują prašymą...
Būsimas biudžetas - žymiai didesnis
Savivaldybės administracijos direktorius Juozas Varžgalys pristatė būsimą rajono savivaldybės biudžetą. Jis turėtų būti 77854,2 tūkst. litų pajamų ir tiek pat išlaidų, iš jų 8871,2 tūkst. litų asignavimų iš specialių tikslinių dotacijų valstybinėms funkcijoms atlikti, 20953 tūkst. litų asignavimų iš specialios tikslinės dotacijos mokinio krepšeliui finansuoti, 4601 tūkst. litų valstybės investicijų programoje numatytiems projektams finansuoti.
Šių metų biudžetą svarstys dar ši Taryba - jis turėtų būti priimtas vasario 14 dieną.
Trečiadienį prieš pietus Policijos komisariato pastato laiptinėje esančioje elektros skydinėje kilus gaisrui, komisariatas keletui dienų buvo likęs be elektros. Kaip informavo Policijos komisariato viršininkas Arvydas Paknys, ketvirtadienį elektrą turėjo tik budėtojų dalis ir areštinė.
Įvykus trumpam jungimui skydinėje, plykstelėjo liepsna, kuri greitai buvo pastebėta ir užgesinta. Ugniagesių pagalbos neprireikė. Tačiau to pakako, kad pastate dingtų elektra ir būtų sutrikdytas viso Policijos komisariato darbas. Seno pastato niūrokuose kabinetuose ir dienos metu yra pakankamai tamsu, todėl pareigūnams teko trumpinti darbo dieną. Be to, kelias dienas neveikė kompiuteriai, nutrūko internetinis ryšys.Policijos komisariatui teko ieškoti elektros montuotojų, kurie keitė susvilusius laidus, remontavo pažeistą elektros skydinę. Gaisras, kilęs dėl pasenusios elektros instaliacijos, tik dar vienas įspėjimas, jog pareigūnams metas kraustytis iš jiems nepriklausančio pastato. Deja, naujojo komisariato pastato statyba dar užtruks porą metų.
Joniškio ligoninėje, kai beveik 20 minučių dingo elektra, ką tik pradėta žmogaus operacija vos nesibaigė tragedija. Gydytoja anesteziologė buvo priversta ligonį skubiai pažadinti iš narkozės. Staiga dingus elektrai, operacinėje sustojo plaučių ventiliaciją atliekantis aparatas. Gydytojams teko rankomis pompuoti deguonį į ant operacinės stalo gulinčio ligonio plaučius. To nebūtų nutikę, jei ligoninė būtų turėjusi atsarginį elektros generatorių.
Šis įvykis Joniškyje paskatino pasidomėti situacija Ukmergės ligoninėje, sužinoti, ar negresia panašus pavojus ir ukmergiškiams. Kaip informavo ligoninės vyr. gydytojo pavaduotojas Vladislovas Spruogis, mūsų gydymo įstaiga visada turėjo atsarginį elektros generatorių, o pastaruoju metu yra įsigijusi ir vokišką. Be to, operacinėse yra elektros akumuliatoriai, kurie, dingus elektrai, užtikrina srovės tiekimą, kol įsijungia generatorius, aprūpinantis elektra visą ligoninę. Kasmet, anot pavaduotojo, ši įranga išbandoma, ir dar neteko nusivilti ar patirti nesklandumų.
V. Spruogis stebėjosi, kaip galėjo dirbti joniškiečiai, operuoti žmones, neturėdami generatoriaus. Pasak vyr. gydytojo pavaduotojo, neturint reikiamos įrangos, tarp jos - ir elektros generatoriaus, Sveikatos apsaugos ministerija ligoninei neišduoda licencijos operacijoms. V. Spruogis patikino, jog ukmergiškiams baimintis dėl elektros tiekimo sutrikimų nereikėtų.
Šeštadienį Ligoninėje buvo paminėtas ukmergiškio gydytojo Kazimiero Mikalausko šimto metų gimimo jubiliejus. Susirinko šio iškilaus žmogaus, puikaus mediko giminės, buvusieji bendradarbiai. Į minėjimą atvyko ir rajono meras Algirdas Kopūstas.
Kaip sakė Ligoninės vyr. gydytojas Algimantas Velička, pagerbti K. Mikalausko atminimą pasiūlė kai kurie medikai veteranai. “Manau, kad šis gydytojas iš tiesų vertas pagarbos, - sakė A. Velička. - Todėl susisiekiau su jo sūnumi, kuris pakvietė į susitikimą kitus giminės atstovus. O aš paskambinau medikams veteranams, kurie dabar išėję garbingo poilsio”.
Į Ligoninės salę atvyko apie trisdešimt žmonių. A. Velička trumpai apžvelgė kolegos nueitą gyvenimo kelią. K. Mikalauskas gimė 1907 metų sausio 30 dieną Latvijoje. Tėvas mirė anksti, mama su keturiais mažyliais Pirmojo pasaulinio karo metais atsidūrė Rusijoje. Po revoliucijos ji su šeima grįžo į Lietuvą, atvažiavo į Ukmergę. 1928 metais Kazys baigė gimnaziją ir buvo priimtas į Kauno Vytauto Didžiojo universitetą, 1934-aisiais studijas baigė su pagyrimu. Po to pradėjo dirbti Ukmergėje, Pirmojo Lietuvos Didžiojo kunigaikščio Gedimino pėstininkų pulko gydytoju. Po dvejų metų gavo sveikatos departamento leidimą verstis medicinos praktika.
Po to sekė Antrasis pasaulinis karas, vokiečių okupacija, žiaurusis pokaris. Tai buvo metas, kuris pareikalavo daugybės aukų, sulaužė nemažai likimų. K. Mikalauskas visą tą laiką išliko žmogumi - jis ne tik gydė, bet ir rizikuodamas savo laisve ir gyvybe, gelbėjo žmones nuo represinių struktūrų.
Keturiasdešimt devynerius metus K. Mikalauskas dirbo Ukmergėje gydytoju. Iš jų keturis dešimtmečius - vyriausiojo gydytojo pavaduotoju gydymo reikalams. “Tai buvo “smetoniško sukirpimo” daktaras, - sakė A. Velička. - Jam nereikėjo sudėtingų tyrimų, brangios aparatūros. Stetoskopas, jautrios rankos, o svarbiausia - mokėjimas įsiklausyti, stebėti ligonį, buvo geriausios priemonės nustatyti teisingą diagnozę, parinkti tinkamus vaistus. Daktaras K. Mikalauskas buvo labai populiarus tarp ligonių, mėgstamas kolegų. Negailėjo patarimų jauniems gydytojams. Jo posakiai tapo gyva legenda. Pavyzdžiui, tokie kaip “Dūris į veną - tai vartai į mirtį”, “Vena - ne kanalizacijos vamzdis, į kurį gali pilti ką nori” ir dar daugybė kitokių “perliukų”. Puikus specialistas kartu buvo ir kuklus, paprastas, šiltas, linksmas žmogus. Atsakingai ėjo savo pareigas, buvo Ukmergės ligoninės patriotas. Daktarą Kazimierą Mikalauską prisimename su pagarba, šiluma, meile, nes jis pats skleidė šilumą, gerbė kolegas ir ligonius, mylėjo savo darbą, žmones, gyvenimą.”
Po to susirinkusieji prie K. Mikalausko paminklo, esančio šalia Ligoninės, padėjo gėlių, o nuvažiavę į Dukstynos kapines, kur amžino poilsio atgulė medikas, taip pat padėjo gėlių žiedų, uždegė žvakutes.
Sugrįžus visi sėdo prie stalų ir, skanaudami saldumynus, sumuštinius, dalijosi prisiminimais apie mediką. Susirinkusieji klausė K. Mikalausko sūnėno Mindaugo Dagio apie gydytojo bei jo artimųjų gyvenimą paruošto pasakojimo, iliustruoto nuotraukomis. Kalbėjo jo kolegos Henrikas Gintautas, Eugenijus Piešina, Vladislovas Spruogis, kiti.
Daug gražių, šiltų žodžių išsakė ir K. Mikalausko giminaičiai. Daktaras padėjo auginti seseriai tris vaikus, kurie jį mylėjo kaip savo tėvą. Tad į minėjimą atvažiavo ne tik sūnus Kazys, anūkai, proanūkiai, bet ir sūnėnai, dukterėčios su savo atžalomis. Susitikimo metu skambėjo ir jų skardūs balseliai...
Gydytojas Antanas Matakanskas teiravosi, ar negalima būtų name, kuriame gyveno K. Mikalauskas, įrengti paminklinę lentą. Meras A. Kopūstas sakė, kad tai galima padaryti, bet reikėtų dar labiau pagerbti šį nusipelniusį žmogų - pavadinti jo vardu naują gatvę. Ir prižadėjo tuo pasirūpinti.
Vasario 2-ąją policijos pareigūnai sulaikė padirbta 100 litų vertės kupiūra atsiskaityti už pirkinius bandžiusį 46-erių ukmergiškį E. K. Kratos metu jo namuose Kaštonų gatvėje aptikta alkoholio kvapą turinčio skysčio, išpilstyto į įvairias talpas, ir kontrabandinių cigarečių su rusiškomis banderolėmis. E. K. jau yra už tai baustas bei teistas.
Penktadienį, apie 11 valandą, į Pašilės gatvėje esančią rajono Vartotojų kooperatyvo parduotuvę užėjęs vyriškis paprašė butelio degtinės, už kurį ketino sumokėti 100 litų banknotu.
Pardavėjai kupiūra sukėlė įtarimą, todėl ji nutarė pinigus patikrinti specialiu aparatu. Tai išvydęs, pirkėjas spruko pro duris. Pardavėja vis tik spėjo užsirašyti automobilio, kuriuo jis buvo atvykęs, valstybinį numerį ir apie tai pranešė policijai.
Po valandos į parduotuvę užėjo moteris, kuri už “Kapučino” kavos pakelį taip pat bandė atsiskaityti netikra šimtine. Kai pardavėja pinigus ėmė tikrinti, ir ši pirkėja iš parduotuvės pabėgo.
Policija, gavusi pranešimą, operatyviai nustatė automobilio savininką bei parduotuvėje tądien apsilankiusius asmenis. Ukmergiškis E. K., gyvenantis Kaštonų gatvėje, prisipažino, kad pinigai, kuriuos neva gavo turguje kaip grąžą, priklauso jam. Šimtinę jis buvo davęs ir savo sūnui, kuris paprašė draugės, kad šioji parduotuvėje nupirktų kavos...
Apsilankius E. K. namuose, viduje bei pagalbinėse patalpose policijos pareigūnai aptiko vieną 30 litrų talpą ir septynias talpas po 2 litrus skaidraus skysčio, turinčio alkoholio kvapą. Taip pat aptikta 4830 pakelių SAINT GEORGE ir 120 pakelių PRIMA cigarečių.
Dėl pastarųjų įvykių pradėti du ikiteisminiai tyrimai - dėl netikrų pinigų platinimo ir dėl neteisėto namų gamybos stiprių alkoholinių gėrimų laikymo.
Krekšliuose gyvenančio E. K. namuose 2005 metų kovą Muitinės kriminalinės tarnybos (MKT) pareigūnai taip pat aptiko kontrabandinio spirito sandėlį. Įvairiose talpyklose buvo beveik dvi tonos spirito. Kratos metu rasta ir kontrabandinių cigarečių. Tuomet Ukmergės pareigūnai operacijoje nedalyvavo. Turėdami informacijos, kad Ukmergėje, minėtame name, gali būti sandėliuojamas kontrabandinis spiritas, MKT pareigūnai nusprendė jį patikrinti. Atvykus anksti ryte, kieme buvo sulaikyti keturi asmenys, tarp kurių buvo ir namo šeimininkas E. K., bekraunantys iš autobusėlio FORD TRANSIT penkių litrų plastiko talpas.
Prieš šimtą metų, 1907-ųjų sausį, Dabužiuose, Anykščių rajone, Maldeikių šeimoje gimęs mažylis buvo pakrikštytas Boleslovu. Praėjusio amžiaus pradžioje gimusiųjų laikmetis nelepino, o sunkus gyvenimas tik dar labiau fiziškai ir dvasiškai užgrūdino. Taip apie garbingo amžiaus sulaukusį senolį jo pagerbti atvykusiems svečiams - Valstybinio socialinio draudimo fondo valdybos Ukmergės skyriaus direktoriui Vytautui Stanislovui Pupšiui, klientų priėmimo administratorei Angelei Baravykienei ir AB “Lietuvos dujos” Vilniaus filialo Ukmergės skyriaus viršininkui Vaclovui Kučinskui, - kalbėjo vyresnioji šimtamečio duktė Vanda, jauniausias sūnus Eugenijus ir vaikaitis Alfredas.
Šviesaus proto ir sąmojingas senolis dar galėtų papasakoti su visomis smulkmenomis ir detalėmis įvairių gyvenimo istorijų - tarsi jis vėl viską iš naujo regėtų ir išgyventų. Jo artimieji sakė, jog tėvukas turi labai gerą atmintį, todėl kalbėtis su juo įdomu, be to, iš didžiulės jo patirties daug ko galima pasimokyti, sužinoti. Anūkas užsiminė, jog ne kartą, kai būdavo nepakeliamai sunku, jis ištrūkdavo pas senelį, į kaimą Anykščiuose, ir kalbėdavosi su juo atvirai ir apie viską. “Jis moka išklausyti, patarti, kitiems dovanoti gerumą, todėl po mūsų pokalbių jausdavausi lyg naujai gimęs...” - atvirai kalbėjo Alfredas.
Apie senolio gerumą, žmoniškumą byloja ir jo vaikų prisiminimai. Jie prisipažino, jog vaikystėje krėsdavo visokių aibių, tačiau jų tėvelis niekada nemušė, stengėsi su jais kalbėtis, auklėti taip, kad išaugtų dorais ir teisingais žmonėmis. “Neteko mums ragauti beržinės košės, nekėlė rankos ir mums negrasino. Jis mus auklėjo kitais metodais - gerumu, savo pavyzdžiu, darbais”, - pasakojo Vanda ir Eugenijus. Duktė prisiminė, jog tėvelis toks buvo ne tik su šeimos nariais, bet ir santykiuose su kitais, kaimynais ar svetimais. “Tie laikai buvo pavojingi, nuo valdžios galėjai nukentėti ir nebūdamas kaltas, tačiau tėvuko žmoniškumui ribų nebuvo. Jis laidodavo vadinamuosius “tautos priešus”, nušautus karius, savanorius, besislapsčiusius netoli jo sodybos”, - prisiminimais dalijosi Vanda.
Tvirtą B. Maldeikio charakterį nuo pat vaikystės grūdino ir sunkus darbas, skaudžios netektys, nemalonūs išgyvenimai. Jis neteko tėčio, kai jį su mama buvo ištrėmę į Sibirą, Krasnojarsko kraštą. Iš tremties grįžo tik mama.
Gausioje šeimoje augęs Boleslovas anksti susidūrė ir su ūkio darbais. Kiek paaugęs išėjo tarnauti ulonu. Jubiliatas sakė, kad armijoje jam vadovavo net pats generolas Povilas Plechavičius. Nerūpestingos dienos baigėsi, kai jaunuolis grįžo atgal į tėviškę. Pokario metais Dabužiuose jis tapo pirmuoju kolūkio pirmininku. Sunkiai ir daug dirbo, todėl apie vedybas negalvojo, nors iki 30 metų buvo likę visai nedaug. Ir vis dėlto pabodus jam merginti paneles, viengungis nuotaka išsirinko kaimynę Oną Marcinkevičiūtę, gražią, išmintingą, nuolaidžią merginą.
Jaunųjų Maldeikių šeimoje gimė septyni vaikai: Vytautas, Vanda, Jonas, Balys, Regina, Stasys ir Eugenijus. Gausios šeimos maitintojas apie 30 metų dirbo pieninėje, vežiodavo pieną. Vaikai pasakojo, jog tėvukas galėdavo viena ranka nešioti sunkiausius pieno bidonus, juos įkelti į automobilio priekabą, iškrauti. Jie taip pat prisiminė, jog anksčiau sveikindamasis senolis ranką galėdavo taip suspausti, jog akyse pasidarydavo žalia...
Ir šiandien jubiliatas kupinas jėgų ir stiprybės. Garbingo amžiaus sulaukęs vyras nesiskundžia jokiomis rimtomis ligomis. “Šiek tiek klausa sutrikusi, dažnai šąla kojos, tačiau neatsimename, kada paskutinįkart gydytoja pas mus lankėsi, nes jis gerai jaučiasi”, - sakė Vanda. Pasiramsčiuodamas lazdele, iš lėto, bet tvirtai, senolis vaikšto po kambarius, mėgsta žiūrėti pro langą, klausytis radijo, bendrauti su žmonėmis. Kad smagiau būtų, užtraukia kokią dainą - jų Boleslovas moka daug, nes jaunystėje gerai grojo akordeonu, dainavo. Patinka senoliui pašmaikštauti, kokį nors pokštą prisiminti, šypsotis.
Šiuo metu dukters prižiūrimas B. Maldeikis gyvena Ukmergėje. Tikrąją garbingo jubiliejaus šventę plati Maldeikių giminė ruošiasi rengti vasarą senolio gimtajame krašte, didžiulėje sodyboje Dabužiuose, pačių artimiausiųjų rate.
Praėjusią savaitę rajono Kultūros centro dailės galerijoje buvo atidaryta moksleivių iš Latvijos dailės darbų paroda. Tai Livani miesto, Ukmergės rajono savivaldybės užsienio partnerio, Dailės mokyklos auklėtinių kūrybos pristatymas už savo šalies ribų plačiajai visuomenei, ukmergiškiams. Analogišką parodą pas latvius surengė ir mūsiškiai. Trisdešimt vienas Ukmergės dailės mokyklos moksleivių darbas eksponuojamas erdvioje, dviejų aukštų Livani dailės mokyklos galerijoje.
Užpernai vasarą Tarptautiniame lino plenere Ukmergėje užsimezgusi ukmergiškių draugystė su latvėmis peraugo į nuolatinį bendravimą su Livani dailės mokyklos direktore Valija Rusina, mokytojais, jų auklėtiniais. 2005-ųjų rudenį latviai atvyko paviešėti į Ukmergę. O pernai pavasarį pas juos lankėsi Ukmergės dailės mokyklos mokytojai.
“Vizito Livani metu mes susipažinome su miesto istoriniu bei kultūriniu palikimu. Mūsiškiai buvo sužavėti šio Latvijos miesto gyventojų užsidegimu “prikelti” iš sąstingio senuosius jų dvarus, atnaujinti senos statybos statinius”, - įspūdžius pasakojo Ukmergės dailės mokyklos direktorė Birutė Žilėnienė.
Dailės mokyklos kolektyvo sugebėjimą plaukioti platesniuose vandenyse gyrė rajono savivaldybės Švietimo ir sporto skyriaus vyriausioji papildomojo ugdymo specialistė Ingrida Krikštaponienė: “Džiugu, jog rajono moksleivių darbai pristatomi ne tik siaurame rate, bet juos pasižiūrėti ir vertinti gali net ir užsieniečiai.”
Dailės mokyklos mokytojos Jolita Šlepetienė ir Irutė Kiseliova susirinkusiems į parodą sakė, jog latvių kūryba ši\ek tiek skiriasi nuo jų auklėtinių darbų. Anot pedagogių, mūsų kaimynai itin tvarkingai ir kruopščiai pateikia kūrybinę mintį, dažniau naudoja taikomosios dailės techniką, medžiagas. Darbuose atsispindinčios spalvos ir kūrinių formos leidžia manyti, jog jų darbai “kitokie”, nes daugumoje jų vyrauja ramybė, juose nepastebima jaunatviško, paaugliško maišto. “Kuo ilgiau į juos žiūri, tuo ramiau darosi...” - pastebėjo J. Šlepetienė.
Savitumo latvių kūrybai teikia baltų kultūra, iki šių dienų tradiciškai perduodama iš kartos į kartą. “Jaunoji karta joje atranda vis naujų bruožų, netikėtų akcentų, kuriuos šiuolaikiškomis priemonėmis vaizduoja ir savo darbuose”, - sakė I. Kiseliova.
Įvairiai kaimynų taikyta darbų atlikimo technika - kompiuterinė grafika, stiklo naudojimas tautodailėje, tapyba ant šilko - it magnetas traukė smalsuolių žvilgsnius. Kai kuriuos jų direktorė B. Žilėnienė žadėjo išbandyti ir mokykloje.
Centro parodų organizatorės Vidos Grigaliūnaitės-Plerpienės nuomone, mūsų kasdienybėje dažnai pasigendame buitinės estetikos, estetinio ir jautraus bendravimo, santykių trapumo, tačiau žvelgiant į šiuos latvių darbus, juose ir vėl tai galime atrasti.
Sausio septynioliktą dieną mirė dvidešimt septynerių metų Lyduokių seniūnijos Lentvorų kaimo gyventojas Vaidotas Maskoliūnas. Į redakciją atėjusios jo seserys Jolita ir Raminta pasakojo, kad joms ir kitiems artimiesiems širdį skauda ne tik dėl vaikino netekties. Jie niekaip negalintys pamiršti ir nuoskaudos dėl medikų abejingumo.
Vaidotas sausio penkioliktosios - savo gimimo dienos - pavakarę pasijuto blogai. Jis sirgo plaučių liga silikoze. Viena susirgimo šia liga priežasčių - anglies dulkių patekimas į plaučius. Vaidotas buvo dirbęs akmens anglies šachtose, tai ši liga, matyt, ir „prilipo“. Prieš metus jis jau kreipėsi dėl to į medikus, jam reikėjo gultis į ligoninę. Tačiau, anot seserų, tuo laiku nebuvo vietos, po to, kiek beskambintų, vis nerasdavęs gydytojo. Galop išvažiavo į Švediją uždarbiauti. Gruodžio viduryje jis grįžo į Lietuvą. O minėtąjį pirmadienį pasijuto blogai.
- Kad nereikėtų kviesti greitosios pagalbos medikų, patys brolį nuvežėme į Priėmimo-skubios pagalbos skyrių, - mena tas šiurpias akimirkas Jolita. - Nuvažiavome apie pusę septynių vakaro. Įėjus į vidų, langelį pravėrusi medikė grubiai metė: “Ko norit?” Brolis pasakė, jog blogai jaučiasi, jam skauda dešinįjį šoną, sunku kvėpuoti. Tuomet jam padavė termometrą. Paaiškėjo, kad jis gerokai karščiavo - temperatūra siekė beveik 38 laipsnius. Mus nusiuntė pasidaryti plaučių nuotrauką. Kai ją atsinešėme į Priėmimo skyrių, jį apžiūrėjusi gydytoja mergautine pavarde (Jurgita Bielickaitė - aut.) paklausė, ar jo plaučiai visada buvę tokie baisūs. Brolis atsakė, jog jis serga plaučių liga. Medikė, paliepusi gydytis, suleidusi dvi ampules vaistų, pasakiusi, kad jam - tarpšonkaulinių nervų uždegimas, išrašė naklofeno. Tuo jos pagalba ir baigėsi, nors mes, matydami taip prastai besijaučiantį brolį, tikėjomės, jog jį paguldys į ligoninę, todėl jau buvom susiruošę ir rūbus, ir visus kitus reikalingus daiktus. Tačiau teko grįžti į namus…
Nuo išrašytų vaistų vyriškiui nepasidarė geriau - jis smarkiai kosėjo, temperatūra nekrito. Todėl antradienį nuskubėjo pas šeimos gydytoją Dalią Gudaitienę. Ji nedelsdama išrašė siuntimą pas plaučius gydantį specialistą. “Į gydytojos Daivos Krikštaponienės kabinetą įėjau kartu su broliu. Jis pasakojo, kad jam skauda šoną, negalįs nieko valgyti. Tuomet medikė paklausė, ar brolis per savaitgalį negėręs. Šis to neneigė, nes šventė savo gimimo dieną. Gydytoja pareiškė, jog jam - kasos uždegimas ir pagirios. Taip pat išrašė lapelius dėl kraujo tyrimo, kuris būtų padarytas trečiadienį, vidaus organų - penktadienį, kompiuterinės tomografijos - kitą savaitę. Be to, kadangi medikė diagnozavo kasos uždegimą, dar išrašė “Mezym forte”, kad pagerintų virškinimą, ir tablečių “Ketanov”, kad neskaudėtų. Ir vėl pargrįžome į Lyduokius,” - pasakojo Jolita.
Kaip žinia, Kauno miesto apylinkės teisme nagrinėjama baudžiamoji byla, kurioje kaltinimai pareikšti buvusiam Kauno r. Kelių ir transporto skyriaus vedėjui R. Ramoškai bei buvusiam mero patarėjui V. Spruogiui, kuravusiam būtent keleivių vežimo reikalus. Matyt, ši byla neatsitiktinė, o galbūt atspindi tik „ledkalnio viršūnę”.
Apie skaitytojos skundą painformavome ir UAB „Vietras” direktorių R. Zigmantą. Jis sutiko, jog važiavimas mikroautobusu stačiomis – tai didžiulis pavojus keleivio sveikatai, nes kelyje gali pasitaikyti visokių situacijų, kai vairuotojui teks staiga stabdyti ar daryti kitokį staigų manevrą. Tačiau vadovas tvirtino, jog eismo tvarkaraščio bendrovės vairuotojai laikosi, bet pažadėjo pakontroliuoti.
R. Zigmanta teigė, jog apskritai ateityje keleiviai bus vežami tik vidutinio dydžio autobusais (20 sėdimų ir 30 stovimų vietų). Kada tai įvyks, pasakyti sunku.
UAB „Vietras” piko valandomis, anot vadovo, sutankintų 157a maršruto reisus, bet tvarkaraščius reikia derinti su miesto Savivaldybės administracija, o ši labai žiūri, kad nepadidėtų konkurencija miesto vežėjų įmonėms.
Tad ar rajono Savivaldybė negalėtų tarpininkauti, tartis su kolegomis?
Kaip jau rašėme, rajono Taryba nuo spalio 1 d. leido vežėjams didinti bilietų kainas. R. Zigmanta nesakė, kiek kainas pakels jo vadovaujama bendrovė, bet tvirtino, jog kelionė 157 ir 157a maršrutais kainuos vienodai.
Ar policininkai bei Savivaldybės kontrolieriai po šio rašinio pasidomės, kaip į darbą ir iš darbo važiuoja ežerėliečiai, kačerginiečiai ir pakelės kaimų gyventojai, painformuosime.
Seniūnijos, mokyklos, sveikatos priežiūros ir kitos biudžetinės įstaigos prekes ir paslaugas gali įsigyti tik viešo konkurso būdu. Taip siekiama užkirsti kelią galimiems piktnaudžiavimams, „sužadinti” pardavėjų ir tiekėjų konkurenciją, kad galima būtų pigiau įsigyti prekes ar paslaugas. Tačiau viešųjų pirkimų praktiką pradėjus taikyti net ir smulkiausioms prekėms įsigyti, išaiškėjo, kad tai daugiau savęs apgaudinėjimas nei būdas racionaliai naudoti lėšas.
Kauno rajono biudžetinės įstaigos apie viešuosius pirkimus privalo skelbti Savivaldybės interneto puslapyje, po to laukti dešimt dienų, ar atsiras norinčių konkurse ar apklausoje dalyvauti, o tada atsirinkti palankiausią pasiūlymą. Viena aišku, kad jei ką reikia nusipirkti greitai, kelio tam nėra. Kitas dalykas, kad dažnai įstaigos priverstos pačios ieškoti konkursų ar apklausų dalyvių, prašyti, kad jie atsiųstų komercinius pasiūlymus, t. y. vaizduoti viešo pirkimo organizavimo regimybę.
Įstaigų vadovai to neslepia, nes tai tapo kasdiene praktika. Vadovai pritaria, kad organizuoti viešuosius pirkimus naudinga, tačiau ne tada, kai pirkimo organizavimo išlaidos gali pralenkti perkamos prekės ar paslaugos kainą.
Pasak Kulautuvos seniūno Ričardo Pudževelio, perkant brangesnius pirkinius, viešieji pirkimai tikrai padeda sutaupyti lėšų, nes ir pardavėjai suinteresuoti parduoti brangesnes prekes. Pavyzdžiui, šiuo metu seniūnija yra paskelbusi ekonomiškų gatvių apšvietimo šviestuvų ir lempų pirkimo konkursą ir tikisi jų įsigyti pigiau.
Tačiau norint apdrausti seniūnijai priklausantį automobilį, taip pat reikia skelbti konkursą. Krepšinio lentoms atskiras konkursas, ir akmens anglį pirkti taip pat reikalingas konkursas. Pagal patvirtintas taisykles, be viešojo pirkimo prekių ir paslaugų galima įsigyti ne daugiau kaip už 300 litų. Seniūno manymu, ši kartelė turėtų būti pakelta iki 1000-2000 litų. Siekiant išvengti daugybės formalumų, seniūnija paprastai stengiasi konkurso būdu atsirinkti tiekėją, su kuriuo pasirašo tam tikram laikui sutartį. Tada biurokratizmo sumažėja.
Štai Savivaldybės interneto puslapyje skaitome, kad viena rajono įstaiga skelbia viešo pirkimo konkursą, norėdama įsigyti: analgino tablečių – 3 lapukus; vidurių lašų – 2 buteliukus; valerijono lašų – 2 buteliukus; širdies lašų – 1 buteliuką ir t. t. Su įstaigos vadovu išsiaiškinome, kad darbuotoja taip smulkiai viską surašė dėl patirties stokos. Paprastai užtektų parašyti, jog perkamas vaistų rinkinys. Tačiau dėl to esmė nesikeičia: jei valerijonas pasibaigs, tai jam pirkti vis vien reikės skelbti viešą konkursą.
Pasak Domeikavos vidurinės mokyklos direktoriaus Daliaus Vibrančio, viešųjų pirkimų praktika privertė biudžetines įstaigas pereiti prie ilgalaikių pirkimo, tiekimo sutarčių sudarymo. Pavyzdžiui, mokykla viešųjų pirkimų keliu sudarė sutartį su įmone dėl ūkinių ir statybinių prekių tiekimo ir šioji nuolat tiekia visas būtinas prekes.
Taip pat perkamos ir kanceliarinės prekės. Tačiau jei prireikia prekės, kurios nuolatinis tiekėjas neturi ar parduoda ją labai brangiai, tenka skelbti naują konkursą. Anot D. Vibrančio, mokykloms turėtų būti suteikta teisė bent iki poros šimtų litų pirkti prekes be konkurso, nes vis vien net ir smulkiausi pirkiniai pateisinami prekių čekiais, sąskaitomis.
Batniavos pagrindinės mokyklos direktorė Ona Kukcinavičienė mūsų laikraščiui sakė, kad viešųjų pirkimų praktika ir procedūros labai vargina. Kartais būna taip, kad privalėdamas pirkti pigesnę prekę, iš tikrųjų už ją sumoki brangiau, sugaišti kur kas daugiau laiko ir kt. Antai mokykla skelbė konkursą knygoms pirkti. Komercinių pasiūlymų nesulaukė, net ir prašomi knygynai jų nesiuntė. Teko važiuoti į Kauno knygynus, dairytis kainų, ieškoti, kur nupirkti pigiau. Arba štai mokyklai prireikė užuolaidų, rado, kur pigiau pirkti audinio, tačiau parduotuvė kategoriškai atsisakė teikti komercinį pasiūlymą, esą, jei nori pirkti, mokėk iš karto. Trečias atvejis buvo, kai viešojo pirkimo būdu nusipirkus švaros prekių išaiškėjo, kad jas parsivežti teks iš labai toli, kelionė kainavo nepigiai. O juk tų pačių švaros prekių yra ir Batniavoje, bet iš ten pirkti negalima.
Vadovai neslepia, kad ilgainiui įgyja patirties, išmoksta apeiti neprotingus reikalavimus. Iš anksto susiranda tiekėjus, atlieka neformalią apklausą, surenka komercinius pasiūlymus, o po to skelbia konkursą. Viešųjų pirkimų taikymas pagrindinėms priemonėms įsigyti yra suprantamas ir pateisinamas, tačiau konkursų skelbimo kiekvienam mažmožiui įsigyti prasmingumas kelia abejonių.
Net ištirti mokyklos geriamojo vandens kokybę taip pat reikia organizuoti viešą paslaugos pirkimą. Tačiau prieš tai reikia išsiaškinti bent kelis tos paslaugos tiekėjus.
Pakaunės pirminės sveikatos priežiūros centro direktorius Jonas Bielskis sakė, kad įstaigoje jau nusistovėjo praktika viešojo pirkimo būdu atsirinkti nuolatinius tiekėjus. Kadangi įstaigos veikla nesikeičia, tai prekių ir paslaugų sąrašas mažai kinta, konkursų rengiama vis mažiau. Be to, nuolat stebima, ar pasirinkti tiekėjai nekelia kainų, tikėdamiesi išsaugoti nuolatinį pirkėją. Tačiau tuo atveju, jei tenka pirkti naują prekę ar paslaugą, viešieji pirkimai tampa savotišku stabdžiu, nes operatyviai to nepadarysi. J. Bielskio manymu, įstaigoms turėtų būti suteikta bent minimali laisvė operatyviam prekių ir paslaugų įsigijimui, apsieinant be viešųjų pirkimų.
Kaip jau esame informavę, Kauno miesto apylinkės teisme nagrinėjama baudžiamoji byla, kurioje buvęs Kauno rajono savivaldybės skyriaus vedėjas R. Ramoška ir buvęs mero patarėjas Vidmantas Spruogis kaltinami piktnaudžiavę tarnybine padėtimi, provokavę keleivių vežėjų įmones duoti kyšius ir juos ėmę bei dalijęsi.
Į vakar vykusį teismo posėdį J. G. Jocius buvo pakviestas kaip liudytojas ir prisiekė sakyti tiesą. Tą tiesą iš liudytojo teko pešte pešti ir teisėjui Dainiui Ročiui, ir R. Ramošką ginančiam advokatui Ričardui Girdziušui. Teisėjas paklausė, ar J. G. Jocius yra pateikęs teisiamiesiems kokių nors prašymų dėl savo pažįstamų. Liudytojas sakė, kad buvo atėjęs vienas keleivių vežimo verslu užsiimančių verslininkų, bet jis jį nukreipė pas R. Ramošką. Kokia to verslininko pavardė, neatsimenąs.
Tada liudytojui buvo priminta Gražvydo Kuodžio (UAB „Kogralis”) pavardė. J. G. Jocius pripažino, jog šį verslininką pažįsta, abu turi sodybas Dovainonyse (Kaišiadorių rajonas). Taip, būtent jis ir buvo atėjęs, bet mero patarėjas jį pasiuntęs pas R. Ramošką, tik tiek.
Tada advokatas R. Girdziušas pacitavo Specialiųjų tyrimo tarnybos (STT) įrašytą mero patarėjo J. G. Jociaus ir R. Ramoškos pokalbį telefonu.
„Gal nereikėtų jį labai smarkiai „nuskalpuoti”, – užfiksuota įraše. R. Ramoška Savivaldybės Kelių ir transporto skyriaus kontrolieriaus Gedimino Druktenio pateiktą medžiagą pažadėjo „padėti į stalčių”. „Iš Kuodžio konjakas priklauso”, – tokį prašytojo atsakymą užfiksavo STT.
Liudytojas J. G. Jocius vakar teismo posėdyje neigė taip kalbėjęs.
Tada mero patarėjui, Kauno rajono tarybos nariui buvo priminta, jog būtent jis vadovauja Kauno rajono savivaldybės administracinei komisijai. Administracinės teisės pažeidimų kodeksas, be kita ko, įgalioja šią komisiją nagrinėti keleivių vežimo keleivinių kelių transporto taisyklių pažeidimus. „Daug tų komisijų”, – teigė J. G. Jocius. Teisėjui teko priminti, jog Administracinė komisija Savivaldybėje tėra viena. Tada J. G. Jocius pripažino, jog kontrolierių protokolas, kuriame būtų kalbama apie G. Kuodžio įmonės ar jos darbuotojų padarytus pažeidimus jo vadovaujamos komisijos nepasiekė.
Vėliau pasiteiravome Kauno r. savivaldybės administracinės komisijos narės Virginijos Guogienės, ar dažnai joje svarstomi Keleivių vežimo taisyklių pažeidimai. Valdininkė pripažino, jog gana dažnai, bet dažniau administracinės teisės pažeidimų protokolai būna parašyti ne rajono, o miesto kontrolierių.
Taigi vienas Kauno rajono mero patarėjas (buvęs) teisiamas, kitas – liudija. Vienam pareikšti kaltinimai, o kito „nuoširdumas ir noras padėti teisingumui”, manau, byloja, kokia atmosfera 2004-aisiais metais tvyrojo Savivaldybėje, mero aplinkoje. Ar teismui nušalinus iš pareigų V. Spruogį, tos mero aplinkos atmosfera pasikeitė? Galbūt rajono Taryba, kurios narys yra J. G. Jocius, savo ruožtu įvertins jo poelgį: „iš Kuodžio konjakas priklauso”. Galbūt ir Administracine komisija galėtume pasitikėti labiau, jeigu jai būtų paskirtas vadovauti kitas asmuo?
Padėjėja permainų nepasiekė
Vakar į teismą liudyti buvo pakviesta ir mero padėjėja Janina Marcinkevičienė.
Jos buvo teirautasi, ar kaip Tarybos narė 2004 m. kreipėsi raštu į Keleivių ir transporto skyrių, kuriam tuo metu vadovavo teisiamasis R. Ramoška, į Transporto komisiją, kuriai vadovavo V. Spruogis, dėl keleivių, vykstančių 126-uoju maršrutu (Klausučiai-Kaunas) nusiskundimų. Ne, raštu nesikreipė, kalbėjosi su teisiamaisiais kaip bendradarbiais, dalyvaudavo posėdžiuose, į kuriuos būdavo kviečiama Vilma Omilevičienė. Raštus rašyti buvę nepatogu, nes pati J. Marcinkevičienė šios įmonės autobusais vyksta į darbą.
Skaitytojams priminsime, jog Kauno apygardos prokurorės Genės Ramanauskienės kaltinamojoje išvadoje V. Omilevičienė nurodoma kaip viena tų, kurie buvo priversti duoti kyšius.
Iš rajono Savivaldybės „malonės” V, Omilevičienės įmonė aptarnauja 95-ąjį maršrutą Rokai-Kaunas-Rokai. Maršrutus Kaunas-Vilkija per Padauguvą, Daugeliškiai-Purviškiai-Čekiškė, Vilkija-Seredžius-Kaunas ir kt. V. Omilevičienė yra išsinuomojusi iš uždarosios akcinės bendrovės „Kautra”. Taigi sutartinių įsipareigojimų Kauno r. savivaldybei šiais atvejais ji neturi.
„Ar keleivių pervežimo problema dabar jau išspręsta? Ar buvo ir daugiau keleivių, kurie
V. Omilevičienės įmonės veikla nepatenkinti?” – teiravosi liudytojos teisėjas.
„Tikėjau, jog padėtis pagerės”, – atsakė liudytoja J. Marcinkevičienė.
Dar kartą pabrėžiu: ir teisiamasis V. Spruogis, ir liudytojai J. Marcinkevičienė bei J. G. Jocius yra gyventojų pagal partijų sąrašus išrinkti Kauno r. savivaldybės tarybos nariai.
Gyventojų interesai jiems turėtų būti svarbiausias dalykas, tuo tarpu vienas jų kaltinamas kyšių ėmimu, kitas, kaip aiškėja, rodo išskirtinį dėmesį „sodybos kaimynui”, trečia pasišnekėdavo su jais „kaip bendradarbiais”.
Byla toliau bus nagrinėjama spalio 24-ąją. Apie teismo posėdžius savo skaitytojus būtinai informuosime.
Ką turi pagalvoti gyventojas, sužinojęs, kad Savivaldybės valdžia patvirtino transporto priemonių eksploatacijos išlaidų mažinimo programą? Tikriausiai pirma šovusi į galvą mintis būtų apie tai, kad valdininkams bus nurodyta racionaliau naudoti automobilius.
Pavyzdžiui, jei keletas valdininkų važiuoja aiškintis kokią problemą ar visi vyksta į vieną renginį, tai turėtų naudotis vienu automobiliu. Tarnybiniais automobiliais valdininkai turėtų važiuoti tik darbo reikalais, o ne apsimetus, kad apžiūrinėja rajoną, apsipirkinėti „Urmo bazėje” (kas patikės, kad „Urmo bazė” yra pakeliui iš Kauno į Lapes?). Arba pavyzdžiui, kitas liepia vairuotojui tarnybiniu automobiliu nugabenti į namus savo žmoną...
Tačiau gyventojas yra visiškai neteisus, nes transporto priemonių eksploatacijos išlaidų mažinimo programa reiškia visai ką kitą. Čia kaip ir su ta kovos su korupcija programa, kuri skirta anaiptol ne kovai su korupcija, o tos kovos vaizdavimui.
Taigi Kauno rajono taryba šį ketvirtadienį nusprendė, jog geriausias būdas sumažinti transporto priemonių eksploatacijos išlaidas yra naujų automobilių įsigijimas. Tačiau pinigų naujiems automobiliams pirkti nėra. Todėl Tarybos nariai pasitarė ir nusprendė, kad vienintelė išeitis sumažinti automobilių parko išlaidas – imti iki 800 tūkst. litų paskolą.
Kaip tarė, taip padarė. Opozicija pasiekė tiek, kad išsireikalavo vardinio balsavimo. Tačiau dauguma nusprendė, jog Savivaldybei žūtbūt reikia naujų mašinų. Dar šiais metais jų bus nupirkta 19 (18 lengvųjų ir 1 mikroautobusas). Ir nors labiausiai automobilių reikia seniūnijoms, jos gaus tik 8 automobilius, o 9 atiteks Savivaldybės rūmams, 1 – Muniškių senelių namams, mikroautobusas bus skirtas Viešajai bibliotekai. Šie metai – tai tik „taupymo” programos pradžia, ir paskola automobilių pirkimui taip pat pirmoji. Iš viso per 3 metus Savivaldybė numačiusi nupirkti 47 naujus automobilius.
Opozicijos nariai, kritikuodami šį sprendimą, siūlė palaukti metų pabaigos, ir, jei bus viršplaninių lėšų, tada nupirkti keletą automobilių, t. y. apsieiti be naujų paskolų. Pernai viršplaninių lėšų savivaldybės biudžete buvo. Tačiau valdžiai toks siūlymas netiko.
Anot Tarybos nario Artūro Orlausko, susidaro įspūdis, kad naujų automobilių pirkimas valdininkams yra viena „opiausių” Kauno rajono problemų, daug svarbesnė už šildymo reikalus ar socialinius klausimus.
„Balsavimo mašina” suveikė be trikdžių, ir devyniolika tarnautojų jau šiais metais puikuosis naujais automobiliais. Liūdniausia, kad valdančiosios daugumos atstovai nedrįso prisipažinti, jog dauguma rajono Savivaldybei priklausančių automobilių eksploatuojami neūkiškai, o remonto išlaidos kontroliuojamos aplaidžiai ir neatsakingai. Juk sveiku protu nesuvokiama, kaip 2002 metais nupirktam 12 000 litų kainavusiam automobiliui galima išleisti 16 736 litus remontui iki 2004 metų. Arba tais pačiais metais už 10 800 litų pirktos mašinos remontui iki 2004 metų išleista 10 000 litų. Kodėl taip yra ir kas už tai atsakingas, administracija įvardyti nesugebėjo. Kaip, beje, nesugebėjo paruošti ir analizės ar konkrečios automobilių eksploatacijos išlaidų mažinimo programos.
Kita vertus, kam vargintis jei „savi” vis tiek nubalsuos kaip reikia. Todėl, matyt, ir dokumentai Tarybos nariams pateikiami nelaiku, aplaidžiai, su grubiomis klaidomis. Reikia pripažinti, kad niekas iš Tarybos narių neabejoja, jog automobilių parką reikia atnaujinti, bet tą reikia daryti protingai, iš anksto planuojant biudžeto lėšas. Dabar gi noras pasipuikuoti naujais automobiliais toks didelis, kad valdantieji nutarė paimti paskolą ir užkrauti dar didesnę naštą rajono biudžetui. Taigi neūkiškumas tęsiasi. Gaila, bet asmeniniai valdininkų interesai ir noras važinėtis komfortiškais automobiliais nustelbia sveiką protą ir visuomenės interesus”, sako Tarybos narys Artūras Orlauskas.
Dėl leidimo branginti kelionę visuomeniniu transportu vežėjai į Savivaldybę kreipėsi dar vasaros pradžioje, tačiau Taryba klausimo svarstymą atidėjo. Šiuo metu galiojantis keleivių vežimo vietinio (priemiestinio) reguliaraus susisiekimo autobusais maksimalus tarifas Kauno rajone yra 12 ct/km. Nuo spalio 1 d. jis gali pakilti iki 17 ct/km. Mažiausia autobuso bilieto kaina tarp stotelių bus 90 ct. Vienkartinis maršrutinio taksi bilietas negalės kainuoti pigiau kaip 1,5 Lt.
Maksimalus tarifas važiuojant maršrutiniu taksi ir vietinio reguliaraus susisiekimo autobusu – 17 ct/km. Tai reiškia, kad važiuodami toliau kaip 10 kilometrų, vežėjo valia mokėsime brangiau. Pavyzdžiui, važiuojantiems 20 kilometrų bilietas gali kainuoti iki 3,6 Lt, o atokiausios mūsų rajono seniūnijos – Čekiškės – gyventojams kelionė į Kauną gali pabrangti net iki 8 Lt, taigi kelionė į Kauną ir atgal čekiškiečiui gali kainuoti net 16 Lt.
Pagrindiniai rajono vežėjai, vežantys keleivius autobusais – bendrovės „Kautra”, „Vietras”, „Merula”, „Lilena”, taip pat maršrutinių taksi bendrovės teigia, kad pastaraisiais metais, o ypač šiemet, dėl kylančių degalų kainų, elektros energijos, atsarginių dalių, techninių apžiūrų ir transporto priemonių, civilinės atsakomybės, keleivių draudimo kainų augimo padidėjo vežėjų išlaidos. Šie mokesčiai yra 50 proc. didesni palyginti su anksčiau galiojusiu kelių mokesčiu. Pavyzdžiui, vien sąnaudos kurui per vienerius metus bendrovėje „Kautra” padidėjo 28 proc., bendrovėje „Vietras” – 26 proc., bendrovėje „Merula” – 33 proc.
Birželio mėnesį Tarybai teiktame sprendimo projekte Kelių ir transporto skyrius siūlė nustatyti 15 ct maksimalų tarifą. Vakar šis skyrius jau siūlė 17 ct tarifą, kurį Taryba ir patvirtino.
Tada ir dabar argumentai buvo tie patys. Todėl kai kurie Tarybos nariai suabejojo skaičiavimų pagrįstumu.
Socialdemokratų frakcijos seniūno Antano Nesteckio žodžiais, niekas neginčija, kad sąnaudos degalams padidėjo, vežėjų situacija tapo sudėtingesnė, tačiau visai neaišku, kodėl buvo siūloma tvirtinti 17 ct, o ne 15 ct ar 20 ct tarifą. Siūlymas, anot jo, nepagrįstas rimtais finansiniais skaičiavimais. Jam pritarė ir Tėvynės sąjungos narys Vytas Yla. Jo žodžiais, teikti siūlymus neatlikus išsamios analizės yra neatsakinga.
Liberalų ir centro sąjungos narys Romualdas Povilaitis atkreipė dėmesį į tai, kad mokėdami brangiau gyventojai turi gauti kokybiškesnes paslaugas. Pirmiausia – vežėjai turėtų užtikrinti, kad keleivių autobusai ir mikroautobusai važiuotų griežtai laikydamiesi nustatytų grafikų. Be to, anot Tarybos nario, vežėjai turėtų griežčiau kontroliuoti vairuotojų surenkamus iš keleivių pinigus, „nes dalis pinigų nepatenka į vežėjų kišenes”.
Valstiečių ir Naujosios demokratijos partijų sąjungos atstovas Romas Majauskas aiškino, kad didesnį tarifą būtina nustatyti todėl, kad po poros mėnesių jo nereikėtų keisti. Kitaip tariant, nustatytasis tarifas yra maksimalus, o vežėjai galį taikyti ir mažesnį. Kainas reguliuos rinka.
Didesni tarifai nei Kauno rajone yra nustatyti Jonavos, Raseinių (18 ct/km), Ukmergės (19 ct/km), Prienų (20 ct/km) rajonuose. Tuo tarpu Jurbarko, Šiaulių, Klaipėdos rajonuose nustatytas 15 ct/km tarifas, Alytaus rajone – 14 ct/km tarifas, o Vilniaus rajone – 12 ct/km tarifas.
Meluoja per akis
Bendrovės vadovas Raimondas Marcinkevičius dar kartą mėgino apgauti „Vieversyje” dirbančius žmones. Kaip jau esame rašę praėjusį ketvirtadienį („Vieversio” bendrovės darbuotojams – paskutinis šansas”, NTŽ, rugsėjo 15 d.), kelerius metus atlyginimų negaunantys darbuotojai iškėlė ultimatumą – jeigu ligi penktadienio pinigai nebus sumokėti, R. Marcinkevičiaus laukia dideli nemalonumai.
Penktadienį bendrovės vadovas išsiruošė į banką, tačiau apie 16 val. paskambino jo grįžtančio laukiantiems darbuotojams ir pranešė, esą nuleido automobilio padangą, todėl į banką jis nespėsiąs, tad pinigai bus tik pirmadienį.
Atėjo ir pirmadienis. Užremtas nusileisti neketinančių žmonių, R. Marcinkevičius vėl išvažiavo į Kauną. Tuomet ir susisiekėme su bendrovės vadovu, pasiteiravome, ar parveš darbuotojų atlyginimus.
„Šiandien viskas bus išmokėta, – užtikrino R. Marcinkevičius. – Apie tai, kad jie reikalauja pinigų, sužinojau tik iš jūsų laikraščio: man niekas nieko nesakė, nieko neprašė...”
Tarsi nebuvę griežto darbuotojų susirinkimo, paskirto termino atsiskaityti.
Paklaustas apie skolas kitiems kreditoriams, R. Marcinkevičius tvirtino, kad neturi jokių įsiskolinimų nei tiekėjams, nei „Sodrai”, o su žmonėmis, iš kurių nuomoja žemę, atsiskaitys metų gale, su pajininkais – kai turės pelno (!). Ir pajininkas esą „Vieversy” tik vienas...
Iš kur taip staiga atsirado pinigai?
Kaip ir buvo žadėję, bendrovės darbuotojai mūru stojo už vienintelį „Vieversio” turtą – šių metų derliaus grūdus.
Pasitikėjimo netekusiam vadovui buvo pasakyta, kad tiek prisimelavęs, turėdamas 53 tūkstančių litų mokestinį reikalavimą banke, jis neturi teisės rizikuoti bendrovės turtu. Tegul parduoda tame pačiame sandėlyje saugomus savo žmonos ūkio grūdus, o gautus pinigus išmoka darbuotojams už skolas. Tada galės atsiimti javus iš bendrovės ir daryti su jais ką tinkamas.
R. Marcinkevičius, matyt, nerasdamas kitos išeities, sutiko. Žmonos Janinos Marcinkevičienės, Daugeliškių kaimo ūkininkės vardu skubiai pardavė grūdus ir, pasak bendrovės darbuotojų, už juos gavo 137 tūkstančius litų. Pinigai į sąskaitą įplaukė penktadienį, jų turėjo pakakti visiems kelerius metus negavusiems atlyginimo: ir tebedirbantiems, ir jau išėjusiems.
Tačiau penktadienį R. Marcinkevičiui „nuleido padangą”, o pirmadienį pinigų jau buvo likusi tik menka dalis...
Tam davė – anam neužteko
Pirmadienio vakarą nekantrumo išvarginti bendrovės žmonės vadovo sulaukė apie 19 valandą. Iš pradžių mėginęs „algų mokėjimą” atidėti dar dienai, R. Marcinkevičius išgirdo grąsinimą, kad darbuotojai važiuos pas jį į namus. Tada su pinigais atvažiavęs į dirbtuves darbdavys pareiškė: „Atvežiau 27 tūkstančius – kitus užvetavo „Agrokoncernas”.
Ką šiuo atveju reiškia „užvetavo”, žmonės aiškintis jau nesiėmė. Buvo nutarta: kam skola už darbą mažesnė – iki 1 tūkstančio litų – mokės visą sumą, kam didesnė (yra negavusių ir po 8-9 tūkstančius) – pusę.
Prasidėjo atsiskaitymas, iš pažiūros tvarkingas: žmonės dėjo parašus, ėmė litus ir ėjo namo. Vienas vyriškis apsiverkė, kiti pasijuto vos ne prasikaltę – prašė nepykti, juk šitaip pinigo reikia.
R. Marcinkevičius susirinkusiems pažadėjo likusią dalį išmokėti kitą savaitę tą patį vakar kartojo ir anksčiau išėjusiems iš darbo be pinigų.
Žmonos ir vyro sutartys
Grįžkime prie to stebuklingojo žodžio „užvetavo”.
„Agrokoncernui” bendrovė, kuriai vadovauja R. Marcinkevičius, nuo šių metų gegužės 10 dienos neskolinga nė cento. Buvusią 58 700 litų skolą iš „Vieversio” bendrovės sutartimi perėmė ūkininkė J. Marcinkevičienė.
Taip, tokią „naminę” sutartį tarp žmonos ir vyro R. Marcinkevičius pateikė „Agrokoncernui”.
Galime tik spėlioti, kokiu „Vieversio” bendrovės turtu atsilygino už „skolos perkėlimo sutartį” vyras žmonai. Pavasario darbams J. Marcinkevičienė iš „Agrokoncerno” paėmė trąšų, pesticidų dar už 120 tūkstančių litų.
Ligi pirmadienio šita 173 700 litų suma „kabojo” kaip J. Marcinkevičienės įsiskolinimas.
O pirmadienio popietę, niekieno „neužvetuoti”, laisva valia ir savo noru, 100 tūkstančių litų buvo pervesti „Agrokoncernui”.
Žmonės „Vieversyje” seniai kalbėjo, kad R. Marcinkevičius sėdi vadovo kėdėje tik tam, kad perdavinėtų turtą ir lėšas žmonos vardu įregistruotam ūkiui. Niekada nebuvo gilinamasi į jų tarpusavio sutartis, sudarinėjamas šeimos naudai, o algų negaunantys žmonės dirbo metai po metų už gražius pažadus.
Vilčių turėti neverta
Smulkus aritmetinis klausimėlis – kaip iš 137 atėmus 100 lieka 27? Kur pasislėpė dešimt – ne litų, tūkstančių?
Šitos aritmetikos taisyklių „Vieversio” žmonės niekada neperpras. Tie, kam dar kyla minčių, jog R. Marcinkevičius atsiskaitys ligi cento, turėtų būti labai atsargūs.
Užuot dalijęs pažadus, bendrovės vadovas bent jau turėtų sąžinės imti atleidinėti žmones ir išmokėti jų uždirbtus pinigus. Kaip jis pats sakė mūsų laikraščiui, „Vieversys” technikos neturi, su žemės savininkais neatsiskaitęs, pajininkams teks laukti pelno...
Grūdai – paskutinė viltis atgauti atlygį už ilgų metų triūsą. Kiek jų liko sandėlyje? Kas dar ruošiasi juos „užvetuoti”? Ar jie inventorizuoti ir tinkamai saugomi dabar, kai J. Marcinkevičienė derliumi atsiskaitinėja už „Agrokoncerno” prekes?
Pabaigai norėtųsi sakyti, kad reikėjo žmonėms rūpintis savimi patiems, nesileisti mulkinamiems, stengtis sužinoti realią bendrovės būklę.
Deja, šitie patarimai jau po laiko...
Atsakymas vienas: taikstytis neturėtų. Tačiau Vilkijos nuovada taikstosi.
1994 m. gruodžio 21 d. Kauno rajono apylinkės teismas atėmė motinystės teises Vilkijos kaimo gyventojai Rasai Babonytei į tuomet metus ir septynis mėnesius amžiaus teturėjusią jos dukrą.
Nuo 2002 m. mergaitė gyvena ir mokosi Kauno apskrities ugdymo ir globos centre. Kaip mūsų laikraščiui sakė šio centro direktorius Adolfas Skališius, čia, remiantis Švedijos įstaigų sukaupta patirtimi, siekiama vaikus ir paauglius ugdyti, mokyti, kad jie galėtų grįžti į visavertį gyvenimą.
Mergaitei dabar eina trylikti metai, jai, kaip ir dar keliems auklėtiniams, taikoma vidutinė priežiūra. Žodžiu, ji mokosi šio centro mokykloje, į pamokas ir iš jų ją privalo palydėti pedagogai. Be pedagogų palydos laisvalaikiu tokie auklėtiniai negali išeiti į miestą, be Vaiko teisių apsaugos tarnybos leidimo jie negali vykti nei pas tėvus, nei pas jokius giminaičius. Kodėl? Prieš tokią viešnagę vaiko teisių apsaugos specialistai turi įvertinti, ar jos metu vaikui nebus padaryta žalinga įtaka amoraliu suaugusiųjų elgesiu, ar čia bus sąlygos jiems kiek pagyventi.
Kaip sakė A. Skališius, R. Babonytė prieš keletą metų dukrą, gyvenančią Ugdymo ir globos centre, buvo aplankiusi, prašė ją išleisti į Vilkijos kaimą žiemos atostogoms. Ryžtasi pabandyti, nes mergaitė vis kartas nuo karto pasprukdavo nuo pedagogų palydos ir išlėkdavo į Vilkiją. Deja, nieko gero iš to neišėjo.
Šią vasarą, vos pasibaigus mokslo metams, mergaitė vėl pabėgo į Vilkijos kaimą. Trisdešimt trejų metų jos motina su sugyventiniu čia gyvena kadaise jos motinai suteiktame bute. Rasos Babonytės motina jau mirusi, o butas priklauso Kauno r. savivaldybei.
Kaip mūsų laikraščiui sakė Vilkijos apylinkių seniūnas Arūnas Bačiūnas, seniūnija tuoj pat sužino, jog mergaitė parsirado į Vilkiją. Niekam čia ne paslaptis, kad motina ir jos sugyventinis kartu su nepilnamete girtauja, nė nemano mergaitės prižiūrėti. Motina įtraukia dukrą į vagiliavimą po daržus, tačiau girtuoklių prigąsdinti žmonės pareiškimų policijai nerašo.
Prieš prasidedant mokslo metams A. Bačiūnas pats nuvyko pas R. Babonytę ir liepė mergaitei grįžti į Kauno apskrities ugdymo ir globos centrą. Ši pažadėjo, bet taip ir nenuvažiavo.
Rugsėjo 5 d. į Vilkijos kaimą išsivežti nepilnametės atvyko jos auklėtoja ir centro psichologė.
Seniūnas kreipėsi pagalbos į Vilkijos nuovadą. Pas R. Babonytę kartu su pedagogais vyko šios nuovados pareigūnas Gediminas Mockevičius.
Ir motina, ir dukra priešinosi pedagogėms, stumdė, plūdo ir jas, ir policijos pareigūną. Galiausiai pedagogės mergaitę išsivežė.
Apie šį įvykį pedagogės parašė tarnybinius raštus centro direktoriui A. Skališiui. G. Mockevičius jokio tarnybinio pranešimo savo nuovados vadovui neparašė: plūsta moteriškė policijos pareigūną ir tegu sau plūsta.
Kauno rajono policijos komisariato viršininko pavaduotojas V. Čyvas mūsų laikraščiui yra teigęs, jog pareigūnų įžeidinėjimas nėra nuleidžiamas negirdomis, imamasi įstatymų numatytų priemonių. Be to, viršininko pavaduotojas informavo, jog R. Babonytė yra bausta už „pilstuką”. Žodžiu, asmuo, kuriam pareigūnai tikrai neturėtų praleisti progos priminti, jog jis privalo laikytis įstatymų. Kai to nedaroma, asocialūs asmenys drąsiai žengia per taikių piliečių galvas.
Taip ir įvyko. Rugsėjo 7 d. mergaitė vėl parbėgo į Vilkijos kaimą. Rugsėjo 8 d. Ugdymo ir globos centro pedagogėms vėl atvykus jos vežtis, motina susistumdė su atvykėlėmis ir jas išvarė. Mergaitė šį vaizdą matė.
Rugsėjo 9 d. centro direktorius A. Skališius išsiuntė raštą Kauno rajono policijos komisariatui ir Vilkijos nuovadai, pridėjo tarnybinius psichologės ir auklėtojos pranešimus.
Rugsėjo 15 d. A. Skališius nuovadai nusiuntė Kauno r. apylinkės teismo sprendimą, priimtą 1994 m. R. Babonytės atžvilgiu, bei kitus dokumentus.
Kaip mūsų laikraščiui vakar sakė Kauno apskrities ugdymo ir globos centro vadovas, tik vakar šią įstaigą paštu pasiekė nuovados prašymas atsiųsti dokumentus, kuriuos pareigūnai turėjo būti gavę praėjusį penktadienį.
Nepilnametė gyvena amoralioje aplinkoje, daugiau kaip pusę mėnesio nelanko mokyklos. Ji niekur nesislapsto. Visa tai vyksta valdžios ir teisėsaugos įstaigų akivaizdoje, o jos taikstosi prie agresyvios gimdytojos norų ir papročių.
Ką nuveikė Vilkijos nuovados viršininkas A. Valauskas, mums nežinoma. Beje, priminsime, jog pirmosiomis rugsėjo dienomis toks Vilkijoje gyvenantis Gintaras Jasunskis buvo įtartas smurtavęs prieš savo sugyventinės Algimantos Nekrošiūtės 5 mėnesių kūdikėlį.
Deja, dalykiškai ir realistiškai tepasikalbėjome tik su Jonučių vidurinės mokyklos vadovu Aloyzu Pakolkiu, Juozo Lukšos ir Ugnės Karvelis gimnazijų direktoriais Vidmantu Vitkausku bei Romansu Valiu, Domeikavos ir Neveronių vidurinių mokyklų vadovais Daliumi Vibrančiu ir Jonu Petkevičiumi.
Karmėlavos Balio Buračo vidurinės mokyklos direktorė Regina Bakutienė, Garliavos vidurinės mokyklos direktoriaus pavaduotojas Algirdas Vaitkus, kai kurių mokyklų socialinės pedagogės bei psichologės vis dar aiškina, jog problemas galima išspręsti susitikimais su verslininkais (blaiviai gyveno ir daug pasiekė), mokinių užimtumu (varžybos ir kiti renginiai), susitikimais su besireabilituojančiais narkomanais (esą priklausomybę galima įveikti valios jėga).
Nesiruošiu „kalti prie kryžiaus” pašnekovų, kurie yra įsitikinę, jog narkotikų platinimą jiems laimingai pasisekė įveikti gerais darbais, nuveiktais jaunimo labui.
Esu tos kartos, kuri apskritai nesusidūrė su narkotikų platinimu bei vartojimu, atstovė. Manęs ir mano kartos žmonių tiesiog niekas kvaišalais negundė.
Šių dienų moksleiviai apie narkotikus, jų kainas, „taškus”, kur jų galima įsigyti, žino tikrai daug daugiau. Narkotikų vartojimas – jų paauglystės ir jaunystės problema. Įvairių apklausų duomenys rodo, kad moksleiviai domisi šiuo klausimu, turi narkotikus vartojančių draugų, jiems tenka linksmintis kompanijose, kuriose vartojami narkotikai. Beveik visas šių dienų jaunimas žino, jog „žolės” vartojimas yra įteisintas, legalizuotas Olandijoje.
Mes, kaimo mokyklų vaikai, gyvenantys paprastų miestelių ir kaimo žmonių šeimose, už sovietinių laikų „geležinės uždangos”, to nei svarstėme, nei žinojome.
Laimei, dalis dabartinių pedagogų, jaunimo auklėtinių brendo ir gyvenimo patirtį įgijo jau kitokioje tikrovėje. Ar jie žino apie tarp moksleivių skleidžiamus mitus: „jei vartosi ne kasdien, narkomanu netapsi”, „jeigu tik rūkysi, bet nesileisi į veną, narkomanu netapsi”, „vienas kartas tikrai nepakenks” ir pan.?
Tikriausiai žino, tikriausiai tokius „argumentus” išgirsta atvirai ir neformaliai kalbėdamiesi su moksleiviais.
Bet ką tokiu atveju gali padėti susitikimas su verslininku? Visi tikrai nebūsime verslininkai, ypač pasiekę sėkmės, nes žmogaus prigimties dovanos ir gabumai yra įvairūs.
Kokį atgarsį vaikų, paauglių ir jaunimo protuose bei širdyse gali palikti mokyklos organizuotas susitikimas su Linksmakalnyje besireabilituojančiu, besistengiančiu iš priklausomybės „išbristi” narkomanu? Nesubrendę protai formuluos tokią išvadą: „Galima narkotikų vartoti, o paskui valios jėga jų atsisakyti. Štai lektorius išsigydė, tai ir ar išsigydysiu, ši\ek tiek pavartosiu, o paskui – mesiu”.
Kartoju – tai mitai. Grėsmės akivaizdoje platinti mitus yra neatsakinga, kvaila ir pavojinga. Netgi jei tai daroma vadovaujantis idealistiniais motyvais, paprastai sakant, iš pačių geriausių norų...
Iš Kauno priemiesčio mokyklų vadovų, kurie nepūtė mums miglos į akis, sužinojome, jog daugelis moksleivių narkotikų yra bandę. Daugelis mokyklų vadovų vardijo „karštuosius taškus”: teritorijose esančius, želdiniais apželdintus stadionus, lažybų punktus, didžiųjų prekybos tinklų teritorijas, transporto keleivių susibūrimo vietas (galutines stoteles) ir pan. Buvo minimos ir čigonų gyvenamosios santalkos (reikia pastebėti, jog patys narkotikų nevartodami, jie iš to puošiasi, kuria savo būstų interjerus, neapgailėdami „narkotinių negyvėlių”, užstačiusių savo namų turtą ar brangiausią kostiumą, suknelę, o po to gulinčių laiptinėse).
Kauno rajone čigonų retai kur gyvenama. Tad nėra jokio pagrindo jiems suversti atsakomybės už narkotikų platinimo tinklus ir jų priežiūrą.
Kauno rajone veikiančių narkotikų verteivų pavardžių Policijos komisariatas nėra įvardijęs. Spėjame, jog tai – Kauno miesto „filialų” viršininkai.
Ar mokykla gali priversti policiją atlikti savo darbą?
Jonučių vidurinės mokyklos direktorius A. Pakolkis teigė, jog Garliavos nuovada operatyviai reaguoja į signalus apie įtartinus asmenis ir automobilius, besisukinėjančius švietimo įstaigos teritorijoje ar prie jos.
Akademijoje įsikūrusios Ugnės Karvelis gimnazijos direktorius Romansas Valys tvirtino tą patį: Noreikiškių nuovada greitai ir rūpestingai tikrina mokyklos signalus, aiškinasi, kokie automobilininkai atkako į aikštelę, esančią netoli mokyklos.
Juozo Lukšos gimnazijos direktorius Vidmantas Vitkauskas pasakojo, jog prie mokyklos sustoję automobiliai demonstratyviai fotografuojami, taip pat ir jų valstybiniai numeriai.
Karmėlavos Balio Buračo vidurinės mokyklos direktorė Regina Bakutienė reiškė viltį, jog čia bus įrengtos vaizdo kameros.
Raudondvario gimnazijos direktorius Ilmaras Embrektas vietos nuovadai taip pat reiškė dėkingumą už operatyvią reakciją į įtartinus asmenis ar automobilius, besisukiojančius prie mokyklos.
Deja, vienos mokyklos vadovas pripažino, jog tenka taikyti primityvų metodą: nurodyti, kad per kūno kultūros pamokas mokiniai dėvėtų trumpą aprangą, ir stebėti, ar ant jų kūnų nėra dūrių pėdsakų. Kas šio nurodymo nesilaiko, tampa įtartinas.
Mokykla turi mokslinti, lavinti ir auklėti. Jei rajono valdžia iš jos – vienintelės – tikisi narkotikų platinimo ir vartojimo prevencijos, reiškia, jog Savivaldybės politikai yra išrinkti į valdžią be atsakomybės. Krašto ateičiai tikrai nesvarbu, ar Jonas, ar Petras bus meras, mero pavaduotojas, Tarybos narys ir pan. Svarbu, ar mūsų krašte galės gyventi ir dirbti kilnūs, aukštesnių tikslų siekiantys žmonės, ar tapsime „žemiausios” miesto pasiūlos, gyvenimą sugriaunančio verslo objektais.
„Naujos tėviškės žinios” gavo skaitytojo laišką, kuriame abejojama, ar skaidriai siekiama Europos Sąjungos paramos kai kurioms mūsų krašto vietovėms. Kaip jau rašėme, birželio 30 d. Kauno rajono taryba įpareigojo Savivaldybės administraciją atrinkti kaimus ir teikti paraiškas pagal Bendrojo programavimo dokumento priemonę „Aplinkos kokybės gerinimas ir žalos aplinkai prevencija”. Iš 13 vietovių administracija turėjo atrinkti tris. Ar tai buvo daroma skaidriai? Situaciją mūsų laikraščiui sutiko pakomentuoti Savivaldybės administracijos direktoriaus pavaduotojas Artūras PUPALĖ.
– Jeigu mūsų rajono Savivaldybės paraiškos bus pripažintos reikiamai paruoštomis, tinkamomis, bus atnaujinami ar naujai įrengiami Daugeliškių kaimo (Vilkijos apylinkių seniūnija), Liučiūnų (Čekiškės seniūnija) ir Jurginiškių (Garliavos apylinkių seniūnija) centralizuoti vandens tiekimo ir nuotekų tinklai bei nuotekų valymo įrenginiai.
Kodėl buvo atrinktos būtent šios vietovės?
– Turėjome įvertinti situaciją gyvenvietėse, kuriose gyvena ne daugiau kaip 500 gyventojų. Daugeliškiuose – 380 gyventojų, Liučiūnuose – 490, Jurginiškiuose – 118.
Daugeliškiuose ir Liučiūnuose yra „kolūkiniai” centralizuoti vandens tiekimo ir kanalizacijos tinklai, bet jie „labai atitarnavę”, Jurginiškiuose nebuvo nieko.
Seniūnai apklausė gyventojus, kurie norėtų jungtis prie atnaujintų ar naujai įrengtų vandentvarkos tinklų. Dauguma gyventojų pareiškė norą rūpintis savo sveikata ir aplinka: gerti švarų vandenį ir neteršti aplinkos.
Projekto įgyvendinimui Daugeliškiuose prireiktų 1,2 mln. Lt, Liučiūnuose – 1,45 mln. Lt, Jurginiškiuose – 630 tūkst. Lt. Skaičiuojant investicijų dydį 1 gyventojui, Jurginiškiuose sąnaudos mažiausios.
Kodėl? Jurginiškių kaimas įsikūręs lygumoje, sodybos čia išsidėsčiusios kompaktiškai, netoli viena nuo kitos.
Be abejo, Lietuvos vyriausybė nurodė prioritetus, kuriais reikia vadovautis kuriai nors vietovei teikiant pirmenybę rūpinantis geriamojo vandens kokybe ir nuotekų tvarkymu.
– Remiamas rūpestis žmonių sveikata ir aplinka, kuri taip pat galiausiai atsiliepia žmonių sveikatai. Kokias paraiškas pagal šią priemonę gali teikti Kauno r. savivaldybė?
– Noriu „Naujų tėviškės žinių” skaitytojus painformuoti, jog paraiškas pagal šią priemonę galima teikti tik tų infrastruktūrų atnaujinimui ar įrengimui, kurios priklauso Kauno rajono savivaldybei. Jei jos priklauso Savivaldybės įmonėms „Giraitės vandenys”, „Gabuva” ar privatiems fiziniams bei juridiniams asmenims, pagal minėtą Bendrojo programavimo priemonę paramos iš Europos Sąjungos Savivaldybė tikėtis negali.
Deja, ne vienoje gyvenvietėje vandens tiekimo ir nuotekų šalinimo infrastruktūra priklauso uždarosioms akcinėms bendrovėms bei fiziniams asmenims.
Be to, pirmenybė teikiama toms iki 500 gyventojų turinčioms kaimo vietovėms, kurios neturėjo vandens tiekimo, nuotekų surinkimo, jų valymo infrastruktūros, arba toms, kur šių tinklų bei įrenginių būklė prasta, o jų eksploatacija reikalauja ypač daug lėšų.
– Tarkim, mūsų kraštui pasiseks, paraiškos bus įvertintos teigiamai. Kas tuomet eksploatuos atnaujintas Daugeliškių bei Liučiūnų, naujai įrengtas Jurginiškių kaimų sistemas?
– Logiškai mąstant, jas turėtume perduoti šio pobūdžio veikla užsiimančioms uždarosioms akcinėms bendrovėms „Giraitės vandenys”, „Gabuva” arba samdyti jas šias sistemas prižiūrėti.
– Kas diktuos paslaugų įkainius?
– Kaip ir anksčiau, sprendimus dėl paslaugų įkainių priims Kauno r. savivaldybės taryba.
– Mūsų rajono savivaldybė dalyvauja taip pat ir Nemuno aukštupio baseino investiciniame projekte. Ar Jūs įsivaizduojate mūsų krašto kaimą be įprastinių šulinių, kurių rentiniai įleisti į žemę?
– Įsivaizduoju, kad permainos įvyks ne taip greitai. Pagal ES reikalavimus vykdant vandentvarkos objektų pertvarką, būtina užtikrinti kokybišką centralizuotą paslaugos tiekimą. Galiausiai mes visi suvoksime, jog verta gerti švarų vandenį ir neteršti aplinkos slapčia nuleidžiant nuotekas į upelį, melioracijos griovį.
Į Prezidento pasiūlymą pasidalinti mintimis taipogi pirmieji atsiliepė tie, kurie bando susigrąžinti savo žemes, miškus saugomose teritorijose. Duokdie, kad jie, atsiėmę tai, kas priklauso jų tėvams, seneliams, elgtųsi kitaip, nei tie, kurie tuoj pat užsitveria tvoromis, ženklais, o kartais ir keletą didžiulių šunų paleidžia. Nieko nepadarysi, privati teritorija, ir pašaliečiui ten nėra ko nosies kiša, o visuomeninis interesas juk tikras menkniekis. Kol keletas pretendentų į žemę, miškus vienas per kitą aiškino Prezidentui savo bėdas, kitiems, tylesniems, ir laiko neliko nei apie savo bėdas, nei apie savo džiaugsmus su Lietuvos Prezidentu Valdu Adamkumi pasikalbėti, išsakyti savo pasiūlymus, nes po trumpo sustojimo Labanore jis išskubėjo į Ignalinos rajoną, o grįždamas dar ir į Molėtų rajoną turėjo užsukti.
- Daugelis tvirtina, kad pavieniai smulkūs arba vidutiniokai žemdirbiai neturi tokios ūkininkavimo perspektyvos, kokią turi stambūs žemvaldžiai. Todėl, atvirai pasakius, mane gerokai nustebino Skaistupio pajininkų noras išsiskirstyti iš kooperatyvo ir ateityje dirbti pavieniui.Sakykite, Rišardai, kokios priežastys skatina arba priverčia tai daryti?
- Ir aš už kooperavimosi procesą - pavyzdžiui, smulkių pieno gamintojų susijungimą. Susijungus daug drąsiau ir faktais pagrįstais argumentais pareikšti savo nuomonę pieno supirkėjams, turint realią viltį pasiekti laukiamų rezultatų. Manau, kad ir produkcijai realizuoti, tik ne jai auginti, kooperatyvų kūrimas naudingas. Todėl iš esmės aš jokiu būdu nesu kooperavimosi priešininkas.
Tačiau mūsų padėtis kitokia. Skaistupio kooperatyvas - juridinis asmuo. Todėl mes negalime laisvai disponuoti savo pelnu. Disponuoti galime tik per dividendus. Iš mūsų išmokamų dividendų 15 proc. paima valstybė.
Sakykite, argi tai teisinga? Valstybė, neįdėjusi jokios paramos ir pastangų kooperatyvui stiprinti, kiša savo gobšią ir plaukuotą ranką į mūsų kišenę ir iš jos semia sunkiai uždirbtus litus.
- Bet žemdirbys paramą gauna ne vien tik iš ES struktūrinių fondų, bet dalinai ir iš respublikos biudžeto įvairių išmokų pavidalu. Tokių išmokų, kiek tenka įsitikinti, netgi labai pavydi ne žemės ūkio srityje dirbantys žmonės.
- Sutinku tokių pavyduolių ir aš. Tai būna daugiausia žmonės, labai atitolę nuo žemės ūkio. Daugeliui iš jų neįrodysi, kad žemdirbio darbas - tai ne krapštinėjimasis po stogu ar pavėsinėje, popierių tvarkymas raštinėje. Ne kiekvienas iš jų žino, kad labai pabrango technika, jai skirtos atsarginės dalys, mineralinės trąšos, augalų apsaugos priemonės ir kt. Tokiems, matyt, neverta nė įrodinėti ir štai ko: jei nebūtų žemdirbiui skiriamų tiesioginių išmokų ar kompensacijų, parduotuvėse maisto produktus pirktume daug brangiau.
- Bet maisto produktai brangsta ir taip, nors kartais šis procesas vadinamas ne tiesioginiu kainų padidėjimu, o jų pakeitimu.
- Čia reikia labai rimtai apskaičiuoti - kelinta to pabrangimo dalis atitenka energetikams, supirkėjams, perdirbėjams, prekybininkams ir kelinta žemdirbiui. Mano įsitikinimu, žemdirbiui tenka mažiausia.
- ši\ek tiek nukrypome nuo tiesioginės pokalbio temos - sumanymo išsiskirstyti iš kooperatyvo ir dirbti atskirai. Dirbdami pavieniui, kokių turėtumėte lengvatų arba pranašumų palyginti su dabar esama kooperatyvo padėtimi?
- Pavienio šeimos ūkininko pelnas neapmokestinamas. Be to, apie dyzelinio kuro sunaudojimą ūkininkas pateikia ataskaitą kas ketvirtį, iš mūsų reikalaujama - kas mėnesį. Arba vėl. Ką nors perki, parduodi - reikalingi susirinkimai, nutarimai, popieriai. Kai pasižiūri, aplinkui biurokratų ir taip pilna, o čia, kooperatyvo viduje, patys biurokratizmą priversti veisti, papildomai laiką gaišinti. Mūsų kooperatyvo buhalterinę apskaitą tvarkanti Raimonda Maluiškienė dėl mūsų sugaišta laiko maždaug tiek, kiek ji sugaištų trijų ūkininkų buhalterinei apskaitai tvarkyti.
- Žinau, anksčiau kooperatyvui priklausė Svirkų kaimo gyventojas Česlavas Urbelis. Dabar jis ūkininkauja savarankiškai.
- Susitinkame su juo. Draugiškai pasikalbame. Buvęs mūsų pajininkas dabar laisvai disponuoja savo pelnu. Šito jo pelno valstybė neapmokestina.
- Kokią pinigų sumą iš jūsų kooperatyvo paėmė valstybė, apmokestinusi gautus dividendus?
- Už 2005 m. rezultatus - 37 tūkst., už 2006 m. - 45 tūkst. Lt. Taip per 2 metus netekome 82 tūkst. Lt. Ūkininkaudami pavieniui, šiuos pinigus galėjome panaudoti investicijoms į gamybą, žemės dirbimo mašinoms pirkti ar kitiems būtiniems reikalams.
- Jūsų agroserviso kooperatyvas teikia arba gali teikti paslaugas ir kitiems žemdirbiams.
- Tų paslaugų poreikis dabar labai sumažėjo. Anksčiau tokiomis mūsų paslaugomis nemažai naudojosi gretimai esanti UAB "Herbitum Balticum". Bet dabar ši vaistažoles auginanti bendrovė jau įsigijo daug savos technikos. Mūsų kooperatyvo paslaugos jai beveik nereikalingos. O dideliais atstumais siųsti techniką į mažyčius sklypelius mums neapsimoka, arba tokiems sklypininkams ta mūsų technika nelabai ir reikalinga.
- Ar visi kooperatyvo pajininkai vieningos nuomonės - išsiskirstyti?
- Taip. Juk ir Europoje aiški tendencija - žemės turėti tiek, kiek jos įstengia įdirbti šeima, nes labai pabrangusi taip vadinama darbo jėga.
- Kokios iškilusios kliūtys, trukdančios kooperatyvui išsiskirstyti artimiausiu metu?
- Pagrindinės priežastys - tai turimi kooperatyvo įsipareigojimai: žemės nuoma - iki 2010 m., VšĮ "Ekoagros" - ekologinis ūkininkavimas. Ir su Nacionaline mokėjimo agentūra esame susaistyti įsipareigojimais.
Turbūt net gripo virusai taip sparčiai neplinta kaip gandai. Juolab, kai gandonešių rajone nestinga. Nerodysime pirštais, kam tai naudinga ir kas nuolat skleidžia įvairius prasimanymus. Ir šįsyk scenarijus nelabai išradingas: pirmiausia Švenčionėliuose pasklido kalbos, kad Vilniaus valdžia nori atsikratyti romų taboro ir ruošiasi dalį jo perkelti ... mūsų rajoną, į Augustavą, o praėjusį penktadienį "Respublikos" laikraštyje pasirodė Vilniaus miesto vicemero Algirdo Paleckio, su kuriuo kalbėjosi kažkoks Vytautas Budnikas, interviu. Jame lyg "ne į temą" buvo parašyta frazė: "susitarta romus perkelti į Švenčionių rajoną". Atseit taip A.Paleckis žada vilniečiams užtikrinti sostinėje "daugiau tvarkos"...
Kalbos apie romų taboro perkėlimą iš Vilniaus į mūsų rajoną nustebino ir gyventojus, ir rajono vadovus, ir net Vyriausybės, iš kurios sostinės vicemeras jau, kaip teigiama straipsnyje, laukia paramos, narius.
Rajono meras Vytautas Vigelis stebėjosi tokiu sostinės vicemero teiginiu, sakė pirmą kartą girdintis šias kalbas ir vertino kaip visišką nesąmonę. Pirmiausia Vilniaus miesto savivaldybė negali vienašališkai spręsti šių klausimų ir tokiu būdu daryti sostinėje, kaip buvo pasakyta A.Paleckio, "daugiau tvarkos". Švenčionių rajono savivaldybės taryba nėra svarsčiusi tokio klausimo ir net negavusi pasiūlymo. Visiškai neaišku, su kuo A.Paleckis, kaip rašoma interviu, "susitarė", nes niekas nieko negirdėjo net apie bandymus tartis šiuo opiu, nacionalinius jausmus liečiančiu klausimu. Merą Vytautą Vigelį labai nustebino ir straipsnyje išreikštas požiūris į romus, tiesiog nepagarba žmogaus teisėms. Kaip galima imti ir iškelti nepatinkančią bendruomenę kaip kokius daiktus ar gyvūnus? Nejaugi sostinės valdžia nepajėgi civilizuotomis priemonėmis užtikrinti tvarkos mieste?
Ne mažiau pasipiktino A.Paleckio teiginiais ir rajono mero pavaduotojas Vaidotas Prunskus.
Vasara visus išviliojo atostogų, pirmadienį praktiškai neįmanoma buvo su kuo nors pasikalbėti šiuo klausimu. Paskleidęs "Respublikoje" teiginį, neva sostinę valysiąs nuo romų ir siųsiąs (?!) juos kažkodėl į mūsų rajoną, Vilniaus vicemeras Algirdas Paleckis šį mėnesį atostogauja ir pirmadienį telefonu buvo nepasiekiamas. Užtat Vyriausybės narė - pirmąją dieną po atostogų pradėjusi dirbti Žemės ūkio ministrė Kazimiera Prunskienė labai susirūpino išgirdusi šią žinią - gandą. Ji sakė pirmą kartą girdinti kalbas apie romų perkėlimą į Švenčionių rajoną ir nežinanti, kas tokius planus puoselėja. Kad ir kas tai bebūtų, pasak mūsų rajone išrinktos Seimo narės, žemės ūkio ministrės prof. Kazimieros Prunskienės, negali būti nė kalbų, kad tokie klausimai būtų sprendžiami be rajono valdžios, neatsiklausus gyventojų nuomonės. Prof. K.Prunskienė pažadėjo išsiaiškinti, kuo rėmėsi Algirdas Paleckis, taip neatsakingai kalbėdamas. Profesorė iš anksto įvardijo ir nemažai priežasčių kodėl apie taboro perkėlimą negali būti ir kalbos. Švenčionių rajonas - daugianacionalinis, be to, pasienio, jam ir taip tenka nemažas krūvis integruojant gyventojus. Taboro perkėlimas didintų įtampą ir apsunkintų situaciją.
Vilniaus miesto savivaldybėje pirmadienį taip pat niekas nebuvo girdėjęs, kad romų iškeldinimo klausimas būtų oficialiai svarstytas. Galbūt tai tik asmeniniai Algirdo Paleckio samprotavimai? Juolab, kad ir straipsnio autoriumi pasirašęs Vytautas Budnikas, pasak "Respublikos" laikraščio vyriausiosios redaktorės Ramunės Vaičiulytės, redakcijoje nedirba. Negirdėjo apie tokį asmenį ir Vilniaus miesto savivaldybės Viešųjų ryšių skyriaus specialistai.
"Galite būti ramūs"
Vilniaus miesto savivaldybės Viešųjų ryšių tarnybos vedėja Silvestra Miškinienė operatyviai išsiaiškino, kad vicemero A.Paleckio interviu tiesiog įsivėlusi klaida - vietoj Šalčininkų buvo paminėtas mūsų rajonas. Ar vicemeras suklydo sakydamas, ar autorius Vytautas Budnikas rašydamas, iš esmės nesvarbu. Mums kur kas svarbiau, kad APIE ČIGONŲ TABORO PERKĖLIMĄ Į MŪSŲ RAJONĄ NEBUVO IR KALBOS. "Galite būti ramūs, jūsų rajono tai neliečia, susitarta su Šalčininkais", - patikino S.Miškinienė.
Klaida bus ištaisyta
Vilniaus miesto savivaldybės Viešųjų ryšių tarnybos vedėja Silvestra Miškinienė kreipėsi į "Respublikos" laikraščio vyr. redaktorę prašydama ištaisyti klaidą. Ketvirtadienį vyr. redaktorė Ramunė Vaičiulytė pažadėjo, kad klaida bus ištaisyta, tad norinčius įsitikinti kviečiu skaityti "Respubliką".
Atsiprašau redaktorės
Nepavykus surasti atostogaujančio vicemero A.Paleckio, ėmiausi ieškoti straipsnio, sukėlusio mūsų rajone tikrą ažiotažą, autoriaus Vytauto Budniko. Vilniaus miesto savivaldybėje apie tokį asmenį žinių nebuvo. "Respublikos" redakcijoje ne ką daugiau tepavyko gauti - toks asmuo laikraštyje nedirba. Straipsnyje neteisingai pacitavau vyr. redaktorės R.Vaičiulytės žodžius, kad ji tokio nežino, dėl ko nuoširdžiai atsiprašau. Vyr. redaktorė sakė, kad jis yra neetatinis autorius, bet kaip jį surasti, taip nieks ir neatsakė.
Suklysti visada nemalonu, bet net ir nesėkmėse būna gerų, nemalonumą sušvelninančių dalykų. Šiuo atveju visam redakcijos kolektyvui buvo malonus netikėtumas, kad mūsų laikraštį skaito net respublikinio laikraščio redaktorė.
Visi išėjo... ne, ne į frontą, o atostogų
Garsus rusų posakis "visi išėjo į frontą" taikliai apibūdina per vasaros karščius ištuštėjusias įstaigas. Dėl šios priežasties nepavyko pasikalbėti nei su Vilniaus vicemeru Algirdu Paleckiu, nei išgirsti paties sostinės mero arba Seimo Žmogaus teisių komiteto nuomonę šiuo jautriu tautiniu klausimu. Tuo tarpu iš vieno Vilniaus miesto tarybos nario pavyko sužinoti, kad taryba tokio klausimo nesvarsčiusi. Jo nuomone, tai būtų visiška nesąmonė, kuri baigtųsi Strasbūro teisme.
Klaidinančio straipsnio autoriaus Vytauto Budniko taip pat nepavyko surasti. Užtat paaiškėjo, kad ta pati klaida išvydo dienos šviesą ir kitame leidinyje - "Litovskij Kurjer". Šiame laikraštyje interviu su Vilniaus vicemeru A.Paleckiu rašęs Nikolajus Žukovas maloniai paaiškino, kad taip jam yra pasakęs pašnekovas. Taigi greičiausiai sostinės vicemeras bus supainiojęs rajonus.
Klaida su prologu ir ilga "uodega"
Švenčionis iš tiesų neretai ir politikai, ir žiniasklaida painioja su Šalčininkais arba Širvintomis. Būdavo, kandidatai į Seimo narius Švenčionyse sveikindamiesi kreipiasi: "Mieli širvintiškiai", koks nors pamišėlis kelia pavojų Širvintose, o žiniasklaida "priskiria" jį mūsų rajonui, arba savo laiku buvęs Seimo narys Kęstutis Trapikas prisigėręs siautėja, o jį pavadina, berods, buvusiu Šalčininkų meru (tuo atveju, aišku, mums tik geriau).
Keista, bet šįkart klaida turi ištisą istoriją. Dar gerokai iki straipsnio "Respublikoje" pasirodymo Švenčionėliuose jau buvo paskleisti gandai, kad į miestą atveža čigonus. Dabar, net išaiškėjus, kad tai buvo viso labo klaida, kad tokius ketinimus sostinės vicemeras planuoja įgyvendinti Šalčininkuose, šurmulys nesiliauja. Jį aktyviai kaitina tarybos opozicija - na, tiesiog trys kovingieji "muškietininkai" ir "ledi".
Opozicijai protą sumaišė pačių prasimanyta problema
Keturi tarybos nariai - Janina Deveikienė, Kęstutis Trapikas, Zenonas Zenkevičius ir, pasirodo, didelį nedarbingumo lygį (invalidumą) turintis Rimantas Čeponis - gal iš dyko buvimo, o gal vis dar su d... motina - viltimi patekti į valdžią - jau keletą dienų blaškosi po rajoną, ieškodami kvailių tarp tarybos narių, kurie pasirašytų prašymą skubiai sušaukti neeilinį rajono savivaldybės tarybos posėdį, svarstyti pačių sukurtai problemai, kurios iš tiesų mūsų rajone nėra - dėl čigonų taboro apgyvendinimo.
Taigi, gerbiamieji opozicionieriai, turiu patikimų žinių, kad atidžiai skaitote mūsų laikraštį, todėl informuoju: nurimkite, jokių čigonų niekas neketina į mūsų rajoną vežti. Sostinės vicemeras Algirdas Paleckis mūsų rajoną paminėjo atsitiktinai. Turėjo būti parašyta: "Susitarta čigonus iškelti į ŠALČININKUS". Bet ir tai ne visai tiesa.
O tiesa yra tokia
Vyriausybė skiria šalies savivaldybėms lėšų socialiniam būstui pirkti, kuris vėliau išnuomojamas socialiai remtiniems asmenims, žinoma, nepriklausomai nuo tautybės.
Iš mūsų gautos informacijos paaiškėjo, kad Šalčininkų ir Vilniaus merai kalbėjosi, kaip liaudis sako, vienas apie ratus, kitas apie batus. Lygiai prieš metus Šalčininkų r.sav. meras teigiamai įvertino Vilniaus m. mero iniciatyvą dėl lėšų skyrimo socialiniam būstui pirkti būtent romų tautybės asmenims. Pritarimas pateiktas Tautinių mažumų departamentui tikintis gauti papildomų lėšų.
Bet toliau rašte Šalčininkų meras kalba apie Šalčininkų rajone gyvenančios nemažos romų bendruomenės aprūpinimą būstu, nes nemažai jų yra įrašyti į eilę socialiniam būstui gauti, o ne sostinės čigonus.
Tuo tarpu Vilniaus mero aiškiai norėta taip dalį romų gražia forma perkelti į Šalčininkus. Dabartinis vicemeras, matyt, tikėjosi šią idėją realizuoti.
Bet Švenčionių rajonas ir čia visai niekuo dėtas.
Ir vėl visą savaitę Želabų kaime, Petro Veličkos įrengtoje sodyboje skambėjo jaunatviškas juokas, vyko įvairios sporto varžybos. Čia jau antrus metus savo poilsio stovyklą surengė Švenčionių sporto klubas "Liūto narvas".
- Esame be galo dėkingi svetingam šeimininkui Petrui Veličkai, kuris sudarė puikias sąlygas, leido savo sodyboje surengti vasaros sporto stovyklą, - pokalbio pradžioje sakė Dainius ir Irina Burokai. Prisiimdami nemažą atsakomybės naštą šie du žmonės surengė puikią galimybę 20 vaikų ir paauglių ne tik pasportuoti, pailsėti, bet ir pasižvalgyti po mūsų nuostabią rytų Aukštaitiją - aplankytas Aukštaitijos nacionalinis parkas bei surengta ekskursija į Nalšios muziejaus Reškutėnų filialo muziejų. Ekskursija - puiki galimybė prisiliesti prie mūsų krašto praeities.
- Šiemet surengti antrąją stovyklą Želabuose buvo kur kas lengviau nei pernai. Pirmiausia, vaikai, dalyvavę pirmoje stovykloje, visus metus dalinosi įspūdžiais ir vis klausė, ar bus šią vasarą tokia stovykla, o mes tikrai negalėjome jų nuvilti. Antra, Švenčionių savivaldybės paskelbtame konkurse "Vaikų socializacijos programa" pavyko laimėti pateiktą projektą ir gauti 2,5 tūkstančio litų. Taip lengviau sprendėsi finansinės problemos, o trečia, entuziazmo mums su Dainiumi tikrai netrūko ir vaikai turėjo puikias galimybes pailsėti, pabūti kartu, pabendrauti, - sako Irina, kurios sugalvota naujovė - Želabų kaimo žmonių apklausa, pabendravimas su jais, įnešė naujų vėjų į stovyklos gyvenimą, kaip ir išvykos į Aukštaitijos nacionalinį parką ir Reškutėnų muziejų. O štai ką apie sportinį stovyklos gyvenimą kalba sporto klubo "Liūto narvas" įkūrėjas ir vadovas Dainius burokas:
- Stovykloje stengėmės palaikyti griežtą tvarką. Kiekvienas jaunas žmogus turi prie to įprasti, išmokti atsakomybės. Budėdami virtuvėje indus plovė net tie vaikai, kurie namuose to niekada nedaro. Kas dėl sportinės stovyklos programos, tai bėgiojome krosus, žaidėme futbolą, kvadratą, kitus judriuosius žaidimus. ši\ek tiek prisiminėme ir kovinius veiksmus, bet pagrindinis dėmesys vis dėlto buvo skiriamas atsipalaidavimo rungtims. Čia pat esančiuose tvenkiniuose vaikai galėjo iki soties maudytis, be kita ko ir žvejybos varžybas organizavome, vaikai ir patys sugalvojo įvairiausių rungčių. Smagus išėjo ir kaukių konkursas. Stengėmės ne tik patys organizuoti stovyklos dienotvarkę, bet ir įsiklausyti į vaikų pasiūlymus, - sako Dainius.
- O per stovyklos uždarymą buvo daug prizų, dovanų, įvairiausių rungčių ir viktorinų nugalėtojams, - papildydama Dainių sakė Irina, o aš pagalvojau, kiek daug gali nuveikti ranka rankon dirbdami du žmonės, žinoma, negalima pamiršti ir tos pagalbos, kurią jau antrus metus jiems suteikia Petras Velička, Indriūno baras "0,5" ir šiųmetinė finansinė savivaldybės parama. Sudėjus viską į vieną visumą išėjo puikus savaitinis poilsis 20 vaikų ir paauglių, kurių dauguma - sporto klubo "Liūto narvas" nariai, o kiti galbūt greitai pravers sporto klubo duris. Ir dar vienas pastebėjimas - vaikų nuoširdus bendravimas, linksmumas. Stebint iš šalies visas šis gražus būrys atrodė kaip viena darni šeima.
- Kiek iki šiol į Žemės ūkio skyrių kreipėsi interesantų dėl pieno gamybos kvotų pardavimo ir jų pirkimo?
- Iki rugpjūčio 16-osios šiuo reikalu sulaukėme 15 interesantų, norinčių parduoti pieno kvotas, pageidaujančiųjų jas pirkti - kol kas nė vieno. Dėl kvotų pardavimo priėmėme 8 paraiškas.
- Dėl kokių priežasčių nepriimtos kitų interesantų paraiškos?
- Tokių priežasčių ne viena. Tačiau svarbiausia štai kokia: kai kurie pieno kvotų savininkai nuo 2006 m. balandžio 1 d. iki 2007 m. balandžio 1 d. pieno supirkimo punktams nepardavė žaliavinės produkcijos. Dalis tų, kurie turėjo galimybę tiesiogiai parduoti pieną turguose, kaimynams ir kt., taip pat deklaravo tik nulius. Todėl jų kvotos paimtos į nacionalinį rezervą.
Kartu noriu priminti: jei gamintojas bent 70 proc. neįvykdo jo turimos pieno kvotos, dalis jos, šiuo atveju 30 proc., paimama į nacionalinį rezervą. O į mus kreipėsi kai kurie interesantai, kurie turimas pieno kvotas arba bent dalį jų jau anksčiau buvo praradę.
- Prašyčiau bent trumpai priminti kvotų pardavimo ir jų pirkimo pagrindinius reikalavimus.
- Nors apie tai jau buvo rašyta su mūsų skyriaus vedėju, bet, matyt, pakartotinis priminimas tikrai nepakenks.
Į mūsų skyrių pieno kvotos savininkas su asmens dokumentais turi atvykti pats. Nei žmona, nei sesuo ar kitas artimas žmogus šiuo reikalu jo pakeisti negali.
Už dalyvavimą aukcione ir pardavėjas, ir pirkėjas turi sumokėti 30 Lt įmokas. Tiems, kurie persigalvotų parduoti ar pirkti pieno kvotą, įmokos negrąžinamos. Be to, pirkėjui dar privalu sumokėti 5 ct/kg avansinę įmoką. Kitais žodžiais tariant, 50 Lt/t.
Pateiktoje paraiškoje pardavėjas nurodo pageidaujamą 1 kg pieno kainą, banko sąskaitos numerį, kontaktinį telefoną. Iš kiekvieno pardavėjo 5 proc. kvotos atskaičiuojama į nacionalinį rezervą. Pavyzdžiui, nuo 6 t į rezervą atskaičiuojama 300 kg.
Yra ir kvotų pardavimo apribojimų.
- Priminkite bent svarbiausius iš jų.
- Gamintojas, iš nacionalinio rezervo gavęs papildomą kvotą, negali jos parduoti einamaisiais ir dar dvejais metais po jų. Lygiai toks pat apribojimas taikomas ir aukcione nupirktų kvotų savininkams.
- Į ką dar norėtumėte atkreipti aukciono dalyvių dėmesį?
- Anksčiau pieno gamintojas galėjo kvotą perduoti kitam asmeniui kartu su karve arba ūkiu.
Įsigaliojus naujoms taisyklėms, nuo 2007-ųjų balandžio 1-osios galimybė perleisti pieno kvotą išliko šeimos nariui, paveldėjimo teisę turinčiam asmeniui, taip pat turto dalybų, pavyzdžiui, skyrybų, atveju. Dabar yra galimybė pieno gamybos kvotas ne perduoti, o aukcione parduoti.
Atvirai pasakius, kartais net gaila iš tolimesnių rajono vietovių į mūsų skyrių atvykusių žmonių, pageidaujančių parduoti pieno kvotas, kurių jau jie nebeturi. Todėl, iškilus galimiems neaiškumams, interesantus prašyčiau pasiteirauti telefonu 66379. Tuomet mes duomenų bazėje sutikrintume skaičius, faktus ir interesantui duotume konkretų atsakymą - verta atvykti ar ne.
Suprantama, ir paskubėti reikia, nes netrukus į duris pasibels rugsėjis. Tada paraiškų priėmimo dėl pieno kvotų pardavimo ir pirkimo lapkričio 6-ąją įvyksiančiame aukcione terminas jau bus pasibaigęs.
Per didelė sausra žemdirbį gali labai nualinti ar net sugniuždyti. Durpininkams - priešingai: kuo daugiau pavasario, vasaros ar ankstyvojo rudens sausringų ir saulėtų dienų, tuo didesnės metinės sėkmės gali tikėtis. Juk žiemą durpių neišdžiovinsi. Vasarą sukauptas ir paruoštas jos atsargas gali sėkmingai realizuoti ir žiemą. Alių durpyno viršininkės Aldutės Urbelienės tvirtinimu, dabar jokių sunkumų dėl pagamintos produkcijos nekyla, nors ji gabenama į daugelį Europos šalių. Labai mažai jos realizuoja vietos rinkoje: durpes savo daigynams perka Švenčionėlių miškų urėdija, netoli durpyno esanti UAB "Herbitum Balticum" savo šiltnamių ūkiui, vienas kitas sodininkas ar gėlininkas.
Ir tą ankstyvą rytą iš panemunės atvykęs Linavos firmos vairuotojas įdėmiai stebėjo, kaip Juozas Jasiulis autokaru į didžiulę sunkiasvorę mašiną vieną po kito iš sandėlio vežiojo ir krovė supresuotų durpių ryšulius.
- Labai tvarkingai ir sparčiai dirba žmogus, - pagyrė J. Jasiulį, jam pačiam to negirdint, vairuotojas, pirmąkart apsilankęs Aliuose.
- Krovinį tikriausiai į užsienį vežate? - pasiteiravau.
- Taip.
- Kiek užtruks kelionė?
- Į ten ir atgal - keturias paras.
- O kada ir kaip ilsitės?
- Devynios valandos darbo, devynios poilsio, - paaiškino. - Mašinoje yra ir valgomasis, ir miegamasis.
Lietuvoje durpių ištekliai nors ir nėra tokie dideli kaip Skandinavijos šalyse, bet tikrai nemaži - 1 milijardas 300 milijonų tonų. Alių durpyno žmonės dabar juos renka  104 ha plote, iš kurio 20 ha pradėjo palyginti neseniai eksploatuoti. Pernai surinko 90 tūkst. kubų, šiemet iki rugpjūčio pradžios - 75 proc. praėjusių metų lygio.
Durpyno viršininkė džiaugiasi, kad šiemet su Darbo biržos sutarimu ir parama pagal viešųjų darbų programą labai nuoširdžiai ir sąžiningai iš didžiulių plotų rinko kelmus Švenčionių Z. Žemaičio gimnazijos moksleiviai - Tatjana Spornaja, Edita Rudytė, Laura Rinkevičiūtė, Tomas Čibiras ir Olegas Noginas.
Vasara - daugeliui ne tik įtempto darbo, bet ir atostogų metas. Lietuvos durpininkai Šventojoje turi savo poilsiavietę, kurią ir pavadino "Durpininku". Šiemet joje po savaitę pailsėjo ir Alių žmonės - ekskavatorininkas Jonas Juška, suvirintojas Bronislavas Ščitas, mechanikas Stanislavas Voitechovičius ir meistrė Rita Juknienė. Tačiau dauguma durpininkų atostogauja vėsiuoju arba šaltuoju metų laiku.
Bažnyčia - tai ne tik pastatas, bet ir žmonės, einantys melstis į savo parapijos maldos namus. Tą patį galima pasakyti ir apie parapiją. Tai ne tik tam tikra teritorija, bet toje teritorijoje gyvenantys žmonės, žmonės, kurie palaiko parapijos gyvastį savo tikėjimu, savo malda...
Sekmadienį, rugpjūčio 19 d., gražų 100 metų jubiliejų paminėjo Švenčionėlių Šv. Edvardo parapija.
Šimtas metų - daug ir tuo pačiu - mažai, bet per tuos metus parapija patyrė ir šilto, ir šalto, o savo gražų jubiliejų sutiko susitelkusi, apie tai bylojo gausiai susirinkę į jubiliejui skirtas mišias tikintieji ir gražus būrys svečių, o pats garbingiausias svečias, žinoma, buvo kardinolas Audrys Juozas Bačkis, kuris į panašias iškilmes vyksta gana retai, o štai į Švenčionėlių parapijos klebono Edmundo Paulionio kvietimą atsiliepė ir pagerbė parapiją savo atvykimu, be to suteikė sutvirtinimo sakramentą daugiau nei 400 tikinčiųjų.
Dar gerokai prieš atvykstant kardinolui aikštelėje prieš bažnyčią būriavosi daug tikinčiųjų. Beje, klebono Edmundo iniciatyva ir su Švenčionėlių miesto seniūno Jono Maciulevičiaus palaikymu buvo uždarytas eismas Mėžionėlių gatvės atkarpoje ties bažnyčia, taigi nebuvo jokios grūsties, o atvykę į pamaldas žmonės ir pėsčiomis galėjo pasiekti bažnyčią. Prie iškilmingų sutiktuvių prisidėjo ir Broniaus Vilimo orkestrantai. Kardinolą, kaip ir pridera, pasitiko Švenčionėlių parapijos administratorius (klebonas) kunigas Edmundas Paulionis bei kiti iškilmingose pamaldose dalyvavę kunigai: Švenčionių dekanas Vidas Smagurauskas, Kaltanėnų klebonas Jeronimas Petrikas, Strūnaičio klebonas Antanas Domeikis, kunigas, ilgiausiai Švenčionėlių parapiją administravęs Kazimieras Gailius, klierikai Kęstutis ir Stanislovas.
Nors ir talpi, Švenčionėlių bažnyčia negalėjo sutalpinti visų tikinčiųjų, tad dalis tikinčiųjų Šv. Mišių eigos klausėsi šventoriuje, ten būriavosi ir daug jaunų žmonių, laukiančių sutvirtinimo sakramento.
Švenčionėlių parapijos klebonas prieš prasidedant Šv. Mišioms kardinolą Audrį Juozą Bačkį ir tikinčiuosius trumpai supažindino su Švenčionėlių parapijos istorija, prisiminė žmones, kurie dėjo daug pastangų, kad dvidešimtojo amžiaus pradžioje Švenčionėliuose būtų pastatyta pirmoji medinė bažnytėlė, o vėliau ir mūrinė bažnyčia. Prisiminkime dar kartą ir mes tuos žmones: kunigą Joną Burbą, vyskupą baroną Eduardą von Ropą, kunigus: Ambraziejų Jakavonį, Boleslovą Bazevičių, Bronislovą Laurinavičių, o ir kiti čia savo pareigą - tarnauti Dievui - atlikę kunigai prisidėjo prie parapijos puoselėjimo.
Norėčiau pacituoti keletą kardinolo Audrio Juozo Bačkio išsakytų minčių ir palinkėjimų parapijiečiams: "Sveikinu visus jus su garbinga parapijos istorija, pažymėta kankinių krauju, o iš kankinių kraujo gimsta tikėjimas. (Skaitytojams norėčiau priminti, kad kunigai, dalyvavę naujos Švenčionėlių bažnyčios statyboje, Ambraziejus Jakavonis, Boleslovas Bazevičius, Janas Naumovskis ir Bronislovas Laurinavičius buvo nužudyti.). Linkiu, kad čia būtų maldos namai, kurie lydi mus nuo krikšto iki mirties, mūsų gyvenimas yra kelias į amžinybę, linkiu, kad šimtą metų atšventusi parapija gyvuotų, kad tikėjimas būtų perduodamas šių dienų jaunimui, nuo kurio priklauso bažnyčios ateitis. Šiandieną turėsiu didelį džiaugsmą suteikti sutvirtinimo sakramentą gražiam būriui jaunų žmonių. Minėdami parapijos jubiliejų prisiminkime ir pasimelskime už buvusius ir esamus kunigus, kurie dirbo šioje parapijoje, o dar labiau už būsimus kunigus, nes mums reikia kunigų, kurie skleistų Dievo žodį. Parapija turi padaryti taip, kad čia būtų ne tik tikėjimo, bet ir meilės bendruomenė. Būkite tikėjimo, būkite ir meilės bendruomene, nes Dievas yra meilė, o Dievo baimė gali būti suprantama tik viena prasme - baime padaryti nuodėmę". Daug tiesos ir išminties šiuose kardinolo išsakytuose žodžiuose ir tikiuosi, kad daug žmonių išgirdo šiuos kardinolo Audrio Juozo Bačkio žodžius ir į juos įsiklausė, nes vis labiau susvetimėjančioje visuomenėje labiausia trūksta meilės, pagarbos vienas kitam.
Gana ilgai užtruko sutvirtinimo sakramento ceremonija, nes norinčių jį priimti buvo per 400, vien iš Švenčionėlių parapijos jų buvo 200, o pasibaigus sutvirtinimo sakramento suteikimo ceremonijai vėl buvo tęsiamos Šv. Mišios. Po jų padėkos žodį kardinolui ir kunigams tarė Švenčionių r. tarybos sekretorius Juzefas Uziala, Švenčionėlių miesto seniūnas Jonas Maciulevičius, Švenčionėlių pagrindinės mokyklos direktorė Rita Gasparevičienė, tikinčiųjų bendruomenės atstovai. Pasibaigus Šv. Mišių aukai Švenčionėlių Šv. Edvardo parapijos 100 m. jubiliejuje dalyvavę žmonės neskubėjo skirstytis, o čia pat prie šventoriaus tvoros įrengtoje scenoje prasidėjo koncertas. Pirmuosius koncertą vedusi Leonarda Valaitienė pakvietė Irmos Asinavičienės vadovaujamą netradicinio folkloro ansamblį "Žolynas", o kai akordeonu užgrojo Leonas Snieška, atsirado ir pirmosios šokėjų poros. Norinčių sušokti valsą netrūko ir dainuojant "Gabijai". Po "Gabijos" susirinkusieji išgirdo Irmos Asinavičienės ir buvusių jos auklėtinių - Vilgailės Striužaitės bei Martyno Grašio atliekamus kūrinius, o koncertą baigė Vilgailės ir Martyno duetas. Malonu tarp besiklausančiųjų buvo matyti kardinolą Audrį Juozą Bačkį, Švenčionėlių parapijos kleboną Edmundą Paulionį ir kitus iškilmėse dalyvavusius dvasininkus, kardinolą atlydėjusios vienuolės dar labiau sustiprino vyravusią nuotaiką, o užbaigti šį pasakojimą norėčiau Tėvo Stanislovo pasakytais žodžiais apie laiką ir meilę savo artimui: "Koks prasmingas taptų laikas, skirtas ne sandoriams, ne posėdžiams, ne televizoriui, o artimam žmogui". Tikėjimas ir malda kviečia tą daryti...
Jei širdies plakimas neritmiškas
Organizmui nepakankamai gaunant kalio ir magnio su maistu ir geriamuoju vandeniu, dažnas vasarą greitai pajunta jų trūkumo požymius: padidėjusį nuovargį, silpnumą, padažnėjusį ar nereguliarų širdies plakimą. Ypač pavojingas kalio ir magnio trūkumas sergantiems širdies ligomis, turintiems padidėjusį kraujo spaudimą. Lietuvoje vyresniame amžiuje padidėjusį kraujo spaudimą turi kas trečias ar net kas antras žmogus. Tai gali pasireikšti galvos skausmais, širdies plakimais, greitesniu nuovargiu, darbingumo sumažėjimu, miego, atminties sutrikimais.
Pabrinkęs veidas ir tinstančios kojos
Tai gali būti kalio ir magnio trūkumo požymis. Valgomoji druska organizme kaupia vandenį, skatina veido pabrinkimą, kojų tinimą, pilvo pūtimą, kraujospūdžio didėjimą, apsunkina širdies ir sąnarių darbą. Kalis ir magnis skatina natrio, kartu su juo ir vandens pertekliaus šalinimą iš organizmo. Taip sumažėja tinimų, atsipalaiduoja kraujagyslės, palengvėja širdies darbas.
Birželis - vasaros pradžia - lakoniška ir visiems gerai žinoma frazė, birželis turi ir daugiau išskirtinių savybių. Birželio mėnesį turime ilgiausią šviesų paros laiką ir trumpiausią naktį, bet visos tos išskirtines birželio mėnesio savybes nė kiek nepakeitė įsivyravusios demografinės tendencijos, kai gimsta vaikų beveik tris kartus mažiau nei žmonių iškeliauja anapilin. Liūdna, bet pirmas vasaros mėnuo nepakeitė įsivyravusių tendencijų, nes Švenčionių metrikacijos skyriuje 16 gimusių vaikų, 43 mirtys, 14 santuokų ir tik viena ištuoka. Tokia statistika, toks gyvenimas, tokia senstančios visuomenės realija. Taip, matyt, bus ir toliau, nes jei šimtai tūkstančių jaunų žmonių išvažiavo į užsienį ir nesiruošia sugrįžti, ten kuria šeimas, ten gimsta vaikai, liūdna, bet dažniausiai tampantys kitų šalių piliečiais.
Nemažai laiko jau praėjo nuo tos gražios šventės Adutiškio bažnyčioje, kur buvo paminėtos vargonininko L.Bielinio 125-sios gimimo metinės, tačiau mintimis vis grįžtu prie tos nepakartojamos dienos. Vis galvoju, kuo gi užsipelnė L.Bielinis taip ilgai trunkančią žmonių atmintį, pagarbą ir meilę šiame krašte. Praėjo 75 metai, kai Leonas Bielinis buvo priverstas palikti Adutiškį. Praėjo karai, okupacijos, užaugo naujos kartos, beveik neliko jį pažinojusių žmonių, o L.Bielinis, lyg graži legenda, vis dar gyvas šio krašto žmonių atmintyje. Tai neįtikėtina. Jis tikrai to nesiekė. Buvo paprastas, kuklus, labai darbštus žmogus ir turėjo vienintelį tikslą gyvenime: pakelti savo tėvynainių tautinę savimonę, kad nenutautėtų ir išlaikytų lietuvybę svetimųjų pavergtam savo krašte. Visomis savo išgalėmis su didele meile jis siekė šio tikslo ir sulaukė žmonių supratimo ir įvertinimo. Tai įaugo į adutiškiečių širdis ir persidavė jų palikuonims.
Kiti dabar laikai, kitos problemos, bet senųjų patriotų pavyzdys ir šiandien mums padeda derinti savo veiksmus mūsų veikloje ir mūsų gyvenime.
Kas gi paskatino, kad ši graži šventė Adutiškyje įvyktų? Visi jos organizatoriai labai jauni žmonės, užimti rūpesčiais darbe ir namuose. Jų nuoširdumas, pagerbiant jiems visai nepažįstamą ir svetimą žmogų, tiesiog žavi. Turbūt iš tolimos praeities tas noras atėjo. Pats Bielinis gal priminė, kad ir šiais laikais yra aktualu tęsti jo pradėtą darbą. Gal ši\ek tiek kitokia forma, bet mintis lieka ta pati: mokyti mylėti savo kraštą, savo kalbą ir dainą, mylėti savo Tėvynę.
Ačiū Adutiškio parapijos klebonui Vytautui Pūkui, surengusiam bažnyčioje buvusio šios bažnyčios vargonininko Leono Bielinio 125 metų paminėjimą ir šiltai papasakojusiam apie jo nuveiktus darbus. Ši bažnyčia dar praeitam šimtmetyje, vadovaujama klebono Benedikto Krištaponio, garsėjo apylinkėse savo choru ir orkestru, didžiųjų bažnytinių švenčių progomis, sukviesdama iš kitų parapijų daug kunigų ir garbingų svečių. Šį kartą po Adutiškio bažnyčios skliautais aidėjo pasaulinio garso muzikos atlikėjų vargonininko, profesoriaus Leopoldo Digrio ir operos solistės Juditos Leitaitės atliekami muzikos kūriniai. Į šią šventę atvyko Švenčionių dekanas Vidas Smagurauskas, Strūnaičio parapijos klebonas Antanas Domeikis ir Mielagėnų klebonas Marijonas Savickas. Į Šv. mišias, skirtas L.Bielinio atminimui, susirinko pilna bažnyčia parapijiečių. Tai didžiulis klebono Vytauto Pūko nuopelnas. Ačiū jam.
Ačiū visiems, savo dalyvavimu minėjime ir bendra malda pagerbusiems mano tėvelį Leoną Bielinį.
Labai esu dėkinga Adutiškio mokyklos direktorei poniai Mildai Stuglienei, gražiai dalyvavusiai šioje šventėje bažnyčioje ir paruošusiai vyresnių klasių mokinukes papasakoti apie L.Bielinį, kuris 1921 metais savo iniciatyva atidarė lietuvišką mokyklą ir vakarinius kursus suaugusiems Adutiškyje, kur pats be jokio atlyginimo ir dirbo, kol lenkų valdžia jį nubaudė, o paskui ir visai iš mokytojo pareigų atleido. Gal tai jaunimui bus paskata savo gyvenimą susieti su švietėjišku darbu ir visada širdimi išlikti jauniems, gerbiamiems ir visais laikais reikalingiems.
Ačiū p.Remigijui Juknai, pakvietusiam šiame minėjime dalyvauti garbius muzikos atlikėjus - vargonininką profesorių Leopoldą Digrį ir operos solistę Juditą Leitaitę. Jų profesionaliai atliekamus muzikos kūrinius girdėjo daug pasaulio auditorijų, tačiau jie nepasididžiavo atvykti ir į mažą Lietuvos miestelį pagerbti prieš daugelį metų čia dirbusio kuklaus vargonininko L.Bielinio ir jo bendražygių, seniai išėjusių anapilin. R.Jukna yra šio krašto žmogus. Kaip pats paskui sakė, iš savo tėvelio pasakojimų jis pažįsta L.Bielinį, kurio įsteigtame dramos būrelyje jo tėvelis vaidino ir su visu kolektyvu gastroliavo po apylinkės kaimus ir miestelius.
Užimdamas aukštas pareigas Karininkų ramovėje Vilniuje p.R.Jukna nepamiršta savo šaknų ir jautriai prisideda organizuojant ir švenčiant šio krašto šventes ir svarbesnius įvykius. Tai yra jo širdies duoklė savo Gimtinei.
Ačiū bibliotekos vedėjai poniai Valdai už jos rūpestį ruošiant L.Bielinio minėjimą. Negaliu išvardinti visų tų darbų, kurie buvo iškilę, tik žinau, jog ji neliko nuošalyje ruošiantis šiai šventei.
Kaip apibūdinti Adutiškio seniūno p.Arūno Pirštelio nuopelnus ir kaip už viską atsilyginti, sunku išreikšti žodžiais. Tiek daug buvo parodyta noro ir iniciatyvos surengti šį minėjimą pačiu aukščiausiu lygiu, ir tiek daug iškilo nelauktų problemų, kad buvo pavojus, jog ta šventė numatytu laiku gali ir neįvykti. Pasirodo, Adutiškio bažnyčios vargonai seni, netinkami garsių pasaulio kompozitorių sukurtai muzikai atlikti, o taip rūpėjo, kad būtent tokia skambėtų šioje bažnyčioje. Skubiai reikėjo surasti išeitį. Buvo išnuomoti ir iš Vilniaus atvežti nauji modernūs kompiuteriniai koncertiniai vargonai, o tai kainavo ir nervų, ir laiko, ir rūpesčių, turbūt ir materialinių išlaidų. Tokiam užimtam, seniūno pareigas einančiam žmogui tai buvo papildomas galvos skausmas, bet jis to niekam neparodė. Viską jis nuo pradžios iki pabaigos suplanavo ir nepriekaištingai atliko. Ponas A.Pirštelis viską darė vedamas meilės žmonėms, gyvenusiems prieš šimtą metų ir gyvenantiems dabar. Nedažnos tokios šventės žemę dirbančiam žmogui. Tokių garsių atlikėjų koncertai sunkiai jam prieinami. Užimtas savo ūkyje retas kuris gali ištrūkti į koncertų salę mieste. O čia, L.Bielinio minėjimo proga, savo parapijos bažnyčioje susirinko visi, kas norėjo pasimelsti, kartu ir pasiklausyti geros muzikos. Niekas neskubėjo iš bažnyčios išeiti.
Atskirai noriu padėkoti p.Algiui Jakštui, nufotografavusiam šį renginį, jo organizatorius ir dalyvius, ir už gražų straipsnį laikraštyje.
Likau visiems skolinga už tą pagarbą ir meilę, kurią man teko iš Jūsų patirti. Nežinau, kada ir kaip už viską Jums atsilyginsiu.
Be abejo, namai, šiuo atveju partijos būstinė, - labai svarbu, bet ne mažiau svarbu, kas juose vyksta, kokie žmonės lankosi, kokios mintys gimsta. Valstiečių liaudininkų sąjunga Švenčionių rajone gerai žinoma ir savo nariais, ir partine veikla. Ne pirmus metus būdami rajono savivaldybės tarybos valdančiojoje koalicijoje, valstiečiai liaudininkai visada pasižymėjo dalykiškumu, tvirta pozicija, rajono interesų gerbimu. Skyriaus pirmininkė visiškai pagrįstai kertiniais akmenimis pavadino skyriaus narius - tvirtus, patikimus.
Sveikindami valstiečius liaudininkus, įsikūrusius Nalšios muziejaus senajame pastate, kryžkelėje, svečiai juokavo, kad partijos būstinė yra labai geroje vietoje - iš čia viskas matyti, bet ir patys labai matomi...
Iš tiesų neatpažįstamai pasikeitusios po remonto, kurį atliko UAB "Švenčionių švara", buvusios muziejaus patalpos dvelkia jaukumu, dideli langai, rodos, nepalieka tamsesnių kertelių - jautiesi iš visų pusių matomas. Būstinėje yra viskas, ko reikia partiečių veiklai ir poilsio valandėlėms, ir už tai skyriaus pirmininkė Natalija Kazimeranec savo bendrapartiečių vardu labai dėkojo LVLS pirmininkei prof. Kazimierai Prunskienei, gaila, dėl skubaus Vyriausybės posėdžio negalėjusiai atvykti drauge pasidžiaugti šventiškomis akimirkomis. Bet pirmininkė nepaliko partiečių be centrinės vadovybės dėmesio - naujakurius profesorės K.Prunskienės vardu pasveikino ŽŪM viceministrė Virginija Žoštautienė, kaip ji pati pabrėžė, šįkart atstovaujanti ne ministerijai, o partijos pirmininkei. Padėkos žodžiai buvo skirti ir kitam rėmėjui - UAB "Šiaurės vilkas" direktoriui Viliui Kaikariui, kuris taip pat negalėjo atvykti į šventę - būtent taip šį įvykį vadino patys skyriaus nariai, dabar turėsiantys kur susitikti, planuoti darbus ir dalintis idėjomis. Vietoj įprastinio simbolinio rakto UAB "Švenčionių švara" direktorius Kazimieras Džiaukštas įteikė šeimininkams laikrodį - kad skaičiuotų kuo daugiau sėkmės laiko.
Saugaus eismo komisijos pirmininko paklausėme, ar nebūtų galima įrengti papildomą pėsčiųjų perėją Ventos ir Pavenčių gatvių sankryžoje, kadangi į redakciją kreipėsi mažeikiškė Daiva. Moteris skundėsi, kad vaikai, gyvenantys Ventos gatvėje esančiuose devynaukščiuose prie Politechnikos mokyklos, eidami į Ateities pradinę mokyklą turi keliauti iki minėtos mokymo įstaigos ir tuomet pereiti gatvę, nes tik čia įrengta pėsčiųjų perėja. „Ne paslaptis, kad vaikai, trumpindami kelią, tiesiog bėga per sankryžą. Gal būtų galima minėtoje sankryžoje įrengti pėsčiųjų perėją?“ – klausė moteris.
Deja, A.Žiulpos teigimu, toje vietoje įrengti pėsčiųjų perėją būtų sudėtinga. „Čia įrengus pėsčiųjų perėją vaikai gal ir jausis saugesni, tačiau tuomet problemų iškiltų vairuotojams. Posūkyje būtų sunku pastebėti vaikus, todėl eismo įvykių galime neišvengti“, – įsitikinęs jis.
Pėsčiųjų perėjose nesaugūs
„Ar jaučiatės saugūs pėsčiųjų perėjoje?“ – klausėme mažeikiškių. Teko išgirsti įvairių nuomonių.
Irena:
- Manau, kad reikėtų paryškinti pėsčiųjų perėjas, taip jaustumėmės saugesni, nes būtume pastebėti. Gaila, kad už vairo neretai sėda neblaivūs asmenys. Todėl reikėtų imtis griežtesnių priemonių: didinti ne tik baudas, bet ir konfiskuoti automobilius neblaiviems vairuotojams. Saugi pėsčiųjų perėjoje tikrai nesijaučiu. Neskubu ją pereiti, laukiu, kol automobilių visiškai nebebus. Negali žinoti – juk automobiliui gali ir stabdžiai sugesti ar dar koks techninis gedimas įvykti.
Žinoma, kalti ir pėstieji, per neapdairumą išėję į gatvę prieš pat automobilį.
Vytautas:
- Dažnai pėstieji eina nepasižiūrėję – kaip per savo kiemą. Išlenda pačiose netikėčiausiose vietose. Gerai dar, kad nešiojasi atšvaitus, kurie labai padeda, net ir mieste, nes čia taip pat ne visos gatvės apšviestos. Pėsčiųjų perėjas reikėtų  išryškinti – tikrai blogiau nebūtų. Pačiam nėra tekę pakliūti į nemalonią situaciją, bet staigiai spausti stabdžius teko ne kartą. Laimei, viskas pasibaigdavo gerai.
Rimantė:
- Man nieko blogo nepasitaikė. Vairuotojai labai mandagūs. Einant į darbą, per gatvę vaikščioti tenka daug, bet susiduriu tik su maloniais vairuotojais, kurie dažniausiai sustoja ir praleidžia – tikrai nevažiuoja ant viršaus.
Reikėtų labiau išryškinti pėsčiųjų perėjas, nes jei mes, pėstieji, atkreipiame dėmesį, tai vairuotojai juo labiau atkreiptų dėmesį į esančias pėsčiųjų perėjas.
Truputis statistikos
Per vienuolika šių metų mėnesių Mažeikių rajono savivaldybėje užregistruoti 74 eismo įvykiai. Tai dešimčia eismo įvykių daugiau, nei pernai per tą patį laikotarpį. Tačiau tai ženkliai mažesnis skaičius, lyginant su kaimyninėmis savivaldybėmis: Plungės rajono savivaldybėje 87, Telšių – 98. Rietave registruota mažiausiai – tik 8.
Statistika byloja, kad Mažeikių rajone daugiausiai žuvusių – net 16. Pernai buvo tik 9. Plungės ir Telšių rajonuose žuvo po 12, Rietavo savivaldybėje – vienas.
Pagal sužeistųjų skaičių pirmauja Plungės rajono savivaldybė - 149, Telšių – 127, Mažeikių - 80, Rietave – 18.
Eismo įvykių, kuriuos sukėlė neblaivūs vairuotojai, Mažeikiuose ir Plungėje po - 15, Telšiuose - 19, Rietave tik - 2.
Pirmadienį Mažeikiuose lankėsi mūsų kraštietis Laimonas Inis. Rašytojas mielai sutiko pasisvečiuoti ir mūsų puslapyje.
L.Inis gyvena Kaune. Gimė Mažeikių rajone, Kentaučių kaime. Mokėsi Kentaučių pradinėje ir Židikų vidurinėje mokyklose. Baigė Vilniaus bibliotekininkystės technikumą. Vėliau neakivaizdiniu būdu studijavo Vilniaus universitete, įgijo žurnalisto specialybę. Dirbo Skuodo rajono bibliotekos vedėju, rajono laikraščio redaktoriaus pavaduotoju ir redaktoriumi, taip pat įvairiose valstybės įstaigose. Dvejus metus ėjo „Komjaunimo tiesos“ vyriausiojo redaktoriaus pavaduotojo pareigas. Nuo 1972 iki 1990 metų dirbo „Nemuno“ žurnalo vyriausiuoju redaktoriumi. Vėliau – įvairiose redakcijose, leidyklose. Devynerius metus užsiims vien kūrybiniu darbu.
Nuo jaunystės didžiausias L.Inio pomėgis – spauda ir literatūra. Yra paskelbęs per 3000 įvairaus žanro rašinių, išleido 48 poezijos ir prozos knygas. Dar daugiau išvertė kitų šalių autorių knygų.
1998 metais rašytojui suteiktas respublikos nusipelniusio kultūros veikėjo vardas, 2006 m. Kauno miesto savivaldybė apdovanojo Santakos Garbės ženklu už knygas apie Kauną ir kauniečius.
Tie, kurie dar neskaitė naujausios rašytojo kūrybos, turi puikią progą paskaityti ištrauką iš 2006 m. išleisto romano „Paslaptį žino tik moterys“.
Rūdininkų miško paslaptis
Tai bent rudens gražumėlis! Kaip įsisiautė, įsismarkavo, įsišėlo tas dieviškasis tapytojas! Žiū, brūkštelėjo per kuplaus klevo viršūnę – paraudo, iki rudumo nukaito, banguodamas dega kaip kaitriausia liepsna karaliaus menės židiny. Už to akį rėžiančio raudonumo – lyg nekalta mergaitė išsirpęs šermukšnis. O greta visoj savo grožybėj tviska, lapeliais mirguliuoja gelsvutė drebulėlė. Tik eglėms ruduo nė motais – žaliuoja, plačiausiai sunkias šakas išskėtusios, ir tyliai, tarsi pačios sau, tamsžaliais kankorėžiais skambina melancholišką dainą.
Spalvų margumas Petrą Dankersą burte užbūrė. Krutėjo judėjo vežimaityje, o budrios smalsios akys – tai danguj, tai medžių viršūnėse, tai po pažemę bėgiojo. Tarsi nematoma Visagalio ranka spalvų negailėdama liejo nuostabią rudens akvarelę. Širdis jau sklidina buvo palaimos, jausmai liejosi per kraštus – ak, jei taip įstengtų viską atsiminti, įsidėti į talpią atminties skrynelę, o paskui... paskui atsistojus prie molberto semti iš jos ir semti, mirkyti teptukus ir tapyti nuostabų gamtos paveikslą, nepakartojamą, besikeičiantį su kiekviena akimirka, su kiekviena prieš akis atsiveriančia properša ir keliuko vingiu. Rudens spalvos, kvapai užliejo lyg jūros bangos, pavergė ir tarsi kokia srovė nešė į neužmatomus tolius.
– Sustok, – vežimaičiui perbildėjus tiltelį, tyliai paliepė vežikui ir nelaukdamas, kol tas timptelės vadžias, iššoko. – Palauk čia...
Ir pasileido spėriu žingsniu, spalvingos idilės lyg ant rankų nešamas, tarsi kažkur toli toli išgirdęs jį kviečiantį, šaukiantį vilioklį balsą.
– Ateinu, ateinu... – šnibždėjo ir netikėtai tarp medžių rudens spalvų margumyne lyg per rūką išvydo blyškaus veido kontūrus. Kaktos raukšlytė... smakro duobutė... lūpų brūkšnys... kaklo linija... ir širdis neramiau ėmė plakti, tarsi pajuto augant sparnus ir dar kažkokį dvasią guodžiantį gerumą... Gal tik vieną kartą kažką panašaus pergyveno – kai tamsiai raudono brokato fone tapė karalienę Mariją Gonzagą, vilkinčią puošnią šilko suknią. Vieną vienintelį kartą... Medžioklės scenos, diduomenės gyvenimo paveikslai, tuo labiau rūmų papuošimui skirti Lenkijos ir Lietuvos valstybės, Švedijos karalių ir didikų portretai buvo tik darbas iš pareigos. Jiems trūko štai tokių spalvų ir... nuotaikos, gal dar kažko. O ir minoriškai rudeniškos spalvos vyrams vargu ar patiktų. Moterims – galbūt... Jos subtilesnės, jautresnės grožiui, jų sieloms mieli sentimentai ir pastorališki jausmai, kurie dailininko švelniai paslėpti sklinda iš paveikslų. Antai Marija Gonzaga... Nors prakilni karalienė, bet vis dėlto moteris. Gal tai geriausias jo portretas? Ne, ne, geriausias bus štai tas, kurio kontūrai lyg vizija gimė rudenėjančiame Rūdininkų miške... štai tokiame nepaprastame gamtos fone švytės akys... ir degins kaip ugnis! Kodėl taip degina moters akys? Štai paslaptis, kurią jis stengėsi įminti nuo mažumės, dar triūsdamas Olandijoje, savo tėvo dirbtuvėje, o paskui karalių Zigmanto Vazos, Vladislovo Vazos ir Jono Kazimiero rūmuose. Stengėsi, o vis nesisekė... Gal po kelionės rudenėjančia giria atjaunės kiek apdiržusi širdis ir jis pajus palaimą, įmins dar vieną mįslę, nuo amžių ne tik jo menamą paslaptį – ką byloja moters akys?..
Sušnarėjo, subangavo krūmynas ir karališkųjų rūmų tapytojo bei architekto Petro Dankerso regėtas paveikslas nuo arklių kanopų duslaus bildesio subyrėjo į smulkiausias žvilgančias šukes. Pamanė – nebeiškentęs atidunda vežikas! Ko jis taip skuba? Juk liepė – lauk, nes troško pabūti vienas, paklajoti, pasigrožėti, pailsėti, pasvajoti... apie ją, būsimą, nerealiai realią, gal tūkstančius kartų pranašesnę už karalienę Mariją Gonzagą ir visas kitas matytas ir tapytas moteris... tą, kuri dar turėjo ateiti į jo gyvenimą ir tapti neatskiriama dalimi... nepažinta ir pati realiausia... gal net pati lemtis, įamžinta moters portrete... tokia nepasiekiama ir paslaptinga lyg sapnas...
– Stok! – prie pat ausies išgirdo šūktelint ir, dar ne visai pabudęs iš savo svajonių, Petras Dankersas išvydo tris raitelius, apsupusius jį iš visų pusių ir piktai varstančius žvilgsniais.
– Medžiokit sau į sveikatą! – burbtelėjo dailininkas ir jau ketino traukti savo keliu.
– Sumedžiojom! Pasirink – pinigai ar gyvybė!
– Tai tau! Ir kaip jums tokią gražią dieną liežuvis apsiverčia kalbėti apie pinigus?
– Jis dar šaiposi! Greičiau, seni, kratyk kapšą, o jei ne...
Petras Dankersas vis dar regėjo paslaptingo veido viziją. Vis dėlto kokios buvo jos akys? Koks buvo jos veidas? Nyki migla... rausva lyg lapai... tiršta lyg paryčio rūkas apgaubė tai, ką akimirką jau aiškiausiai regėjo, ir išnyko retam pušynėlyje. Tikriausiai ji dar piktųjų dvasių valioje... tai per jų kerus jis neįstengė aiškiai išvysti, ką seniai troško pamatyti...
– Ar girdi, kas sakoma? – Petras Dankersas pajuto skaudų baslio dūrį ir tada jau iš tikrųjų suprato: tai ne piktosios dvasios, slepiančios nuo jo Nepažįstamosios veidą, o realūs žmonės, gana keistai apsirengę, su basliais ar muškietomis rankose. Vienas tikras Liuciferis, plačiai išsiskleidusia ugnine barzda, visu savo dideliu kūnu užstojo saulę. Du Liuciferiukai, augumu ne tokie galiūnai, bet irgi gana saviti. Neblogi tipažai. Kai kūrė bareljefus, puošė Vilniaus bažnyčias ir Katedros koplyčių paskliautes, ak kaip jam būtų pravertę štai tokie veideliai pragaro scenoms! Užsimušdamas duodavosi po miestą, ieškodamas pozuotojų, o, pasirodo, tereikėjo tik atklysti į Rūdininkus ir būtų radęs.
– Atstokit ir jokit savo keliais. Girioje šakojasi daugybė takų. Ar maža jums vietos po saule?
– Ką jis čia marma? Maži, pamokyk jį padorumo! Mes ne šiaip sau kokie lupikautojai, mes mandagūs žmonės... jei su mumis geruoju. Bet jeigu ne...
Taip, taip – piktosios dvasios... pasivertusios žmonėmis! Petras Dankersas iš savo patirties puikiai žinojo – jų reikia saugotis. Pavojingiausios – žmonėmis pasivertusios ar iš naujo atgijusios piktosios dvasios. Jos visų blogybių priežastis ir pasekmė. Ne šiaip sau baigęs darbus Vilniaus Katedros Karališkojoje koplyčioje širdyje pajuto baisų nerimastį: atpuls kokios nelabosios ir viską sunaikins! Ir nieko neliks iš jo švento darbo! Dingtelėjo – reikia sugalvoti tokį įspėjamąjį užrašą, kad atbaidytų ir sergėtų. Violator buius operis infelix esto! Šio darbo niekintojas tebūnie prakeiktas! Taip, prakeiktas, o prakeiktasis niekada nematys dangaus karalystės!
Ūmai akyse sužaibavo, susikryžiavo ugniniai botagai ir dailininkas parpuolė kniūbsčias. Kėlė galvą, norėdamas pamatyti, kaip gražiausią rudens dieną atrodo žaibų raižoma padangė, kėlė, o galva buvo tokia sunki, pakelti negalėjo. Ne danguje tie žaibai zigzagus audė – akyse... ausyse spengė, ūžė ir lyg skaudžiausia ietis Petrą Dankersą pervėrė viena vienintelė mintis: daugiau jau niekada nebeišvysiu savo nepažįstamosios ir jos nenutapysiu... O juk čia pat, regis, ranka pasiekiama buvo... čia, per tirštai rudens spalvų prikritusį mišką, ji ėjo jam priešais... svaigus prisilytėjimas ir... Ir staiga juodas šydas užkrito ant išblyškusio veido... Tiek nedaug iki jos buvo likę, gal tik keli žingsniai ir Petras Dankersas būtų kuo aiškiausiai išvydęs tai, ko iki tol dar nebuvo įstengęs pamatyti...
Mažos muselės, išlindusios iš samanų, nusėjo veidą. Petras Dankersas vargais negalais praplėšė akis. Miškas jau buvo visai kitoks. Spalvos užgesusios, niūrios, tik vienas vienišius kadugėlis, į kurį nevalingai tiesėsi dailininko ranka, žaliavo kaip žaliavęs.
– Angele, Sarge, kodėl mane apleidai?
– Aš neapleidau tavęs, Petrai Dankersai.
– Tai kodėl leidai?..
– Tu buvai jau nebe mano, o tos... savo susikurtosios, išsvajotosios valioje. Argi galėjau tau trukdyti tokią šventą valandą?
– Taip, taip... viską prisimenu... viską... iki menkiausios smulkmenos: kaktos raukšlelę, smakro duobutę, lūpų brūkšnį, kaklo linkį, net nosies skylutes... Tik akių neprisimenu. Aš nespėjau pamatyti jos akių...
– O gal matei? Pagalvok, Petrai Dankersai. Gal matei?
Dailininko galva nusviro. Kraujas pamažu lyg raudonos kadugio uogos lašėjo ant žalsvų samanų ir plito rusva dėme. Jis nejautė nei skausmo, nei baimės dėl ateities. Toji 1661 metų rudens diena jam pasirodė buvusi pati svarbiausia ir įstabiausia gyvenime. Violator buius operis infelix esto! Juokinga! Tiesiog juokinga! Argi žodžiai gali apsaugoti? Ar žodžių kas bijo? Su laiku išnyksta viskas, kas nutapyta, pasakyta, parašyta. Viskas... Išskyrus tik tai, ką jis matė... Ir tai svarbiausia.
Vežimaičiui betrinksint atgal į Vilnių, Petras Dankersas vėl kiek atsigavo ir tyliai paprašė:
– Popieriaus ir pieštuko...
– Ramiai gulėkite ir nejudėkite. Ir taip jau smarkiai nukraujavote. Gal dar gydytojai pagelbės...
– Popieriaus ir... pieštuko, – griežtai pareikalavo dailininkas. – Sustok valandėlei.
Dešiniąja ranka negrabiai spausdamas pieštuką, Petras Dankersas ėmė štrichuoti. Popieriaus lapelyje pirmiausia sujuodavo barzda. Pamažu, brūkšnys po brūkšnio, atgijo kampuotas veidas, siaura kakta, išsišovę žandikauliai. Tikras Liuciferis... Tada Petras Dankersas nupiešė mažį, paklusnų barzdylos pagalbininką, kuris negailestingai bakstelėjo basliu. Jau sunkiai, nerangiai judant rankai, apmetė ir trečiojo plėšiko fizionomiją.
– Mano Angele Sarge, – sušnibždėjo. – Parodyk šventajam Petrui... ir jeigu jie ateis prie dangaus vartų...
– Įvykdyti mirštančiojo paskutinę valią – kiekvieno šventa pareiga, – išgirdo atsakymą ir pajuto palengvėjimą. Ranka pamažu nusviro žemyn, akys užsimerkė, ir jį nusinešė spalvų prikritusi šviesos banga.
Praėjus trims dienoms po karaliaus rūmų architekto ir tapytojo Petro Dankerso mirties, prie dangaus vartų pasirodė trys gana įtartinos išvaizdos vyriškiai.
– Kur aš juos mačiau? – susimąstė šventasis Petras. – A, Dankerso piešiniuose! Vadinasi, jau susilaukė pelnyto atpildo. Gerai darbuojasi Vilniaus tvarkos saugotojai, bemat susekė ir nubaudė žudikus. O jie dar tikisi...
Dangaus vartai, vos vos prasivėrę, bemat užsitrenkė. Tą pačią akimirką sugriaudė perkūnas ir prakeiktųjų sielas nematomais keliais nudangino į tolimiausius pragaro užkaborius. Tikriausiai ir dabar jos ten dega ir nesudega.
Baigiasi Advento laikas. Kiekvienas turėjome galimybę permąstyti besibaigiančius metus, susikaupti siela ir kūnu, save apvalyti nuo neigiamų, sunkių minčių, nusimesti ar išmesti susikaupusias nuoskaudas, giliai įkvėpti ir pasirengti kalėdiniam atgimimui.
Neveltui sakoma: „Jei norite pabūti laimingi akimirką – keršykite, o jei norite būti laimingi visą laiką – atleiskite.“
Skaičiuodami paskutines šių metų dienas bendraujame su jums gerai pažįstama psichoterapeute Gražina Baniene. Šįkart kalbėsime apie atleidimo svarbą.
Atleidimas – taika ir harmonija su savimi
Visiems mums tam tikromis gyvenimo akimirkomis tenka atleisti, kad būtų atkurta harmonija, kad galėtume toliau bendrauti vieni su kitais, kad galėtume gyventi taikoje su savimi ir aplinkiniais, kad kerštas ir pagieža nenaikintų ir neardytų mūsų iš vidaus. Pasak G.Banienės, atleidimas reikalingas ne tam, kuris mus įskaudino, pažemino ar nuskriaudė, o būtent mums patiems. Norint suprasti, koks svarbus atleidimas žmonių santykiuose, reikėtų įsivaizduoti pasaulį be atleidimo. Tokiu atveju turėtume nedaug iš ko rinktis – arba keršyti už padarytą skriaudą, arba likti praeityje ir prisiminimuose apie patirtą nuoskaudą, arba gyventi likusį gyvenimą su pagieža. „Mano praktikoje ne kartą teko sutikti žmonių, ilgą laiką besinešiojančių akmenis širdyje buvusių sutuoktinių, tėvų, draugų ar kaimynų atžvilgiu – tų žmonių, kurie juos įskaudino, pažemino, nuvylė ar išdavė“, – patirtimi dalijosi psichoterapeutė.
Specialistė pastebi, kad apie atleidimą kalbėti labai sunku, nes neįmanoma žodžiais perteikti visą atleidimo esmės, stebuklingos, terapinės jo galios. Norėdama kuo išsamiau atskleisti atleidimo prasmę, G.Banienė pateikė pasakojimą apie Alfredą ir Adelę.
Atleidimo stebuklas
Viename ramiame kaimelyje gyveno pasiturinti šeima. Vyras Alfredas buvo mažakalbis, o kai prabildavo, šnekėdavo tik apie darbo vertę arba gyvenimo prasmę. Žmonių jis buvo tiek pat gerbiamas, kiek ir privengiamas. Jo žmona Adelė visada maloniai šypsodavosi ir maloniai kalbėdavo. Žmonės jos draugijoje jautėsi puikiai.
Adelė tyliai kentė gyvendama šalia šykštaus žodžių ir glamonių vyro. Širdyje ji gailėjosi ištekėjusi už šio didžiojo darbininko, kuriuo labai žavėjosi jos tėvas. Be abejo, Alfredas jai davė gerą gyvenimą ir buvo ištikimas, tačiau jis visada buvo pasinėręs į darbą ir artumui likdavo labai mažai laiko.
Vieną dieną Alfredas anksčiau baigė darbus ir grįžęs namo buvo didžiai apstulbintas, nes užklupo žmoną svetimaujant su kaimynu. Adelė sutrikusi puolė vyrui į kojas maldaudama atleisti, o jis liko sustingęs kaip statula, išbalęs iš pasipiktinimo pamėlusiomis nuo pykčio lūpomis. Suvokimas, kad yra apgautas, jam sužadino jausmus nuo pažeminimo iki įsiūčio – būdamas ir taip neiškalbus, nežinojo, ką sakyti. Tačiau vyras greitai suprato, kad jo tylėjimas suteiks Adelei kur kas didesnę kančią, negu bet koks žodis ar prievartos poelgis.
Kaime pasklido kalbos, kad Alfredas reikalaus skyrybų, bet, visų nuostabai, vieną sekmadienį Alfredas iškelta galva pasirodė bažnyčioje drauge su Adele, nors namuose jis ir toliau kurstė savo apmaudą, pasireiškiantį tyla ir paniekos kupinais žvilgsniais. Tačiau dangus nesileidžia apgaunamas išorinės dorybės, ir padėties gelbėti buvo atsiųstas angelas. Kai tik Alfredas įsmeigdavo į Adelę kietą tamsų žvilgsnį, angelas jam širdin įmesdavo sagos didumo akmenį, kuris sukeldavo dilgtelėjimą. Alfredo širdis vis sunkėjo, teko susilenkus vaikščioti ir skaudžiai tiesti kaklą, norint geriau matyti kelią.
Kartą  dirbdamas Alfredas pamatė angelą, kuris jam pasakė, jog jis atrodo labai prislėgtas ir kad kerštas jį slegia. Alfredas prisipažino angelui, jog negali iš galvos išmesti minties, kaip žmona jį – tokį ištikimą ir kilnų vyrą – galėjo apgauti. Esą jis niekada negalės ištrinti iš atminties to, kas buvo. Angelas sutiko su Alfredu, kad praeities niekas negali pakeisti, tačiau pasakė, kad jis turi galimybę į tai, kas atsitiko, pažvelgti ir kitaip, t.y., pripažinti sau, kad yra sužeistas, priimti savo pyktį ir pažeminimą. Angelas patarė ir į Adelę pradėti keisti žvilgsnį, pamąstyti, ar kalta tik ji viena, patarė Alfredui prisiminti ir savo abejingumą žmonai, matyti ne tik blogą žmoną, bet ir moterį, kuriai reikėjo švelnumo ir šilumos. Angelas pažadėjo už kiekvieną naują Alfredo žvilgsnį į Adelę nuimti po akmenį nuo širdies. Kai Alfredas pabandė pažvelgti į žmoną naujomis akimis, po truputį jo skausmas atlėgo, atrodė, kad ir Adelė keičiasi: iš neištikimos moters tapo mylinti ir švelni.
Vieną vakarą Alfredas verkdamas ir nesakydamas nė žodžio apkabino Adelę. Atleidimo stebuklas įvyko.
Pagieža ir kerštas – psichosomatinių ligų priežastis
Psichoterapeutė pastebi, kad daug žmonių kenčia dėl gyvenimo, apkartinto pagieža: „Konsultuojant dažnai tenka girdėti apie puoselėjamą pagiežą buvusiems sutuoktiniams netgi praėjus daug metų po skyrybų. Pagieža ir priešiškumas gali ilgam įsišaknyti mumyse ir sukelti įvairias psichosomatines ligas. Pagiežos sukurtas stresas gali paveikti ir imuninę sistemą.“
Pasakojimas apie Adelę ir Alfredą labai ryškiai atsispindi pagiežos poveikį – Alfredas jusdavo širdies dilgtelėjimus, vaikščiojo susilenkęs, būdavo sunku ištiesti kaklą. G.Banienė pateikia duomenų apie atliktus tyrimus dėl negatyvių emocinių būsenų ir vėžio atsiradimo priežastinio ryšio ir įrodymų, jog atleidimas – geriausia priemonė iš vidaus griaunančiai pagiežai įveikti. Tie, kurie pasinaudojo šiuo metodu, pastebėjo didelį streso sumažėjimą bei pasijuto galį geriau kovoti su liga.
„Kerštas yra instinktyvus, spontaniškas atsakymas į užgaulę. Keršto instinktas apakina tą, kuris jam pasiduoda. Kaip galime tiksliai įvertinti kančią, kad kaltininkui jos tektų lygiai tiek pat?“ – patirtimi dalijasi specialistė ir kaip keršto pavyzdį primena korsikietišką vendetą, kur žmonių žudynės eina iš kartos į kartą, o bandymas keršyti savo skriaudikui stumia auką ir budelį į besikartojančias situacijas. Atpildo manija niekuo neprisideda prie įžeistojo žaizdos užgydymo, greičiau priešingai – ji ją apnuodija. Taip, kaip ir pasakojime – Alfredo kerštas buvo nesikalbėjimas su žmona, tačiau šis subtilus kerštas sunkiai slėgė ir jį patį.
Kelyje į atleidimą sprendimas nekeršyti nereiškia atleidimo, bet labai svarbus ir reikšmingas žingsnis.
Atleidimas nėra užmiršimas
„Kai kurios vertybės mūsų visuomenėje neretai interpretuojamos primityviai. Deja, to neišvengia ir atleidimas, – pastebi pašnekovė. – Psichoterapijos metu tenka girdėti: „Negaliu atleisti, nes negaliu užmiršti.“ Ir patys, norėdami paguosti kitus, sakome: „Pamiršk visa tai, viskas bus gerai“ arba „Nesilaikyk įsikibęs to įžeidimo, gyvenk toliau“, arba „Užversk seną ir atversk naują gyvenimo puslapį.“ Tačiau tokios kalbos niekur neveda ir mažai paguodžia. Beje, ką tuomet turėtų daryti žmogus, apdovanotas puikia atmintimi? Tokiu atveju galima manyti, kad geros atminties žmogui atleidimas tampa nepasiekiamas. Vis dėlto klaidinga įskaudinimo ar pažeminimo užmiršimą laikyti atleidimo įrodymu.“
Grįžkime prie Alfredo, kuris angelui taip pat pripažino, jog negali išmesti iš galvos minties, jog buvo apgautas toks ištikimas ir kilnus vyras. Atleidimas, anot G.Banienės, padeda atminčiai išgyti, palengvina prisiminimus apie patirtą skausmą. Sveiką protą rodo žmonės, kurie sako: „Aš atleidžiu, bet neužmirštu.“ Mažai tikėtina, kad kada nors sugebėsite pamiršti, jei visą gyvenimą buvote mušamas ar prieš jus ilgą laiką buvo naudojamas smurtas ar prievarta. Tačiau jei nesugebėsite atleisti skriaudėjams, jūsų skausmas bus gyvas visą gyvenimą. Taigi atleidimas sunaikina ne prisiminimus, o skausmą.
Atleisti nėra neigti
Pripažinkime, kad po skaudaus smūgio dažniausiai tarsi apaugame šarvais, kurie mus saugo nuo kentėjimo ir, emocijų. Ši gynybinė reakcija dažnai įgauna nuoskaudos neigimo formą. „Įskaudintas žmogus jaus nuolatinį stresą, bus tarsi sustingęs ir kol nepripažins įžeidimo, atleidimas bus bevaisis. Kad atleistume, pirmiausia turime gerbti savo emocijas, rasti būdą išlieti savo pyktį ar gėdą, – pataria psichoterapeutė. – Kad būtų lengviau suvokti, grįžkime prie pasakojimo, kur angelas Alfredui siūlo pripažinti, kad jis esąs sužeistas, skatina priimti pyktį ir pažeminimą, o tik vėliau pamažu keisti savo žvilgsnį į Adelę. Taigi, kad atleistume, pirmiausia turime gerbti savo emocijas, rasti būdą išlieti savo pyktį ar gėdą.
Atleidimas per prievartą neįmanomas
Pasak psichoterapeutės, neretai atleidimas supaprastinamas ir manoma, kad galima atleisti, pasitelkiant savo valią, tikimasi, kad tokiu būdu galima išspręsti visus nesusipratimus: „Prisiminkime vaikystę. Juk dažnai nutikdavo taip, kai susikivirčydavome ar susipešdavome. Tuomet tėvai ar mokytojai versdavo tuojau pat vienas kito atsiprašyti. Lūpos tardavo atsiprašymo žodžius, tačiau širdis to nejausdavo. Akivaizdu, kad per prievartą atleisti negalima – arba atleidžiama laisva valia, arba atleidimas apskritai neegzistuoja. Bet savo gyvenime dažnai girdime ir sakome: „Reikia atleisti“, „Privalome atleisti“, „Reikia mylėti priešus“, tačiau girdint tokius žodžius, atsiranda vidinė kova – noras atleisti kertasi su išgyvenamais jausmais ir emocijomis. Todėl labai svarbu atleidimo nesupaprastinti iki moralinės pareigos.“
Atleidimas – tai ne buvusių santykių atkūrimas ar savo teisių atsisakymas
G.Banienė pastebi, kad žmonės linkę atleidimą painioti su susitaikymu, tarsi atleidimas reikštų atkūrimą tų pačių santykių, buvusių iki įžeidimo, išdavystės ar įskaudinimo: „Patyrus neteisybę, atgal sugrįžti nebeįmanoma, tačiau galima nauja santykių kokybė, t.y., santykius užmezgus iš naujo atsiranda galimybė padėti naują ir tvirtesnį pagrindą. Taip nutiko ir Alfredui su Adele, įvykus atleidimo stebuklui. Alfredas jautėsi visiškai pasikeitęs, o Adelė, patyrusi palengvėjimą, pajuto pasikeitimą. Santykiai šeimoje pakito, tačiau jie jau ne tokie, kokie buvo anksčiau.“
Dažnai žmones jaudina atleidimo ir teisingumo santykis. Kaip atleisti nusikaltėliams? Ar atleidimas nepaskatina jų kartoti klaidas? Įžeisto ir nuskriausto žmogaus teisių atstatymu rūpinasi teisingumo institucijos, o atleidimas yra nesavanaudiškas geranoriškumo aktas ir nereiškia, jog atleisdami atsisakome vykdyti teisingumą.
Baigdama adventinio savaitgalio susikaupimui ir apmąstymams skirtą temą mūsų viešnia primena, kad kelias į atleidimą – ilgas, reikalaujantis didelės drąsos. Pirmas žingsnis šiame kelyje – apsisprendimas nekeršyti, nes atleidimas pasireiškia nereikalavimu atsilyginti, o sprendimas nekeršyti yra tikro atleidimo išeities taškas.
Beldžiantis į visų namus vienai gražiausių metų švenčių, G.Banienė palinkėjo, kad kiekvienas iš mūsų prie Kūčių stalo sėstų su tyra ir atvira  širdimi, kad kiekvienas šv. Kalėdas sutiktų pajutę atleidimo stebuklą.
Artėjanti Jėzaus gimimo šventė įpareigoja mus ne tik karštligiškai šturmuoti parduotuves, stengiantis pasirūpinti dovanomis, šventinio stalo išvaizda bei turiniu, tačiau ir susimąstyti apie gyvenimo vertybes, tikslus ir uždavinius, tuo pačiu prisimenant, jog žmogus, metams spėriai šuoliuojant pabaigos link, lyg ir privalėtų grąžinti visas skolas bei, laukdamas  sniego baltumu spindinčio vieno ar kito stebuklo, surasti savyje gerumo gyslelę ir kažkam pats tapti tuo stebuklu. Vadovaudamasis šiuo principu Lietuvos Raudonojo kryžiaus draugijos Mažeikių komitetas organizavo akciją, kurios metu keletą dienų iki šv. Kalėdų RK jaunimo savanoriai lankys artimųjų neturinčius ir savimi vargiai galinčius pasirūpinti garbingo amžiaus žmones, bendraus su jais, linkės prasmingų švenčių ir įteiks lauknešėlius, kupinus ir būtiniausių maisto produktų, ir saldumynų.
Dėkingi rėmėjams
Pasak komiteto sekretorės Stasės Alčauskienės, Mažeikiuose, kaip ir kituose mūsų šalies miestuose, jaučiama pagyvenusių ir vienišų žmonių daugėjimo tendencija. Raudonojo kryžiaus organizacijoje dirbančios trys bendruomenės slaugytojos vizituoja tokius gyventojus, teikia jiems medicinos ir kitokią pagalbą. „Šv. Kalėdų ir Naujųjų metų proga norime aplankyti visus vienišus žmones, neturinčius nei vaikų, nei kitų giminaičių, kadangi niekas kitas jų nelanko, - kalbėjo S.Alčauskienė. – Savanoriai įteiks šventinius lauknešėlius, už kuriuos esame dėkingi rėmėjams: AB „Mažeikių nafta“, UAB „Grūstė“, AB „Mažeikių pieninė“, UAB „Mažeikių duona“, UAB „Vigesta“, UAB „Auksodės malūnas“, UAB „Švenčionių vaistažolių fabrikas“ ir UAB „Riestlita“.
Reikalingi pagalbos
Viena iš LRKD, kurios komitetas mūsų rajone veikia nuo 1960 metų, programų – senų ir nebepajėgių save aptarnauti žmonių priežiūra. Jiems nuolat reikia pirkti vaistus, padėti juos vienu ar kitu būdu įsisavinti, konsultuotis su gydytoju, matuoti kraujospūdį, pagelbėti namų ruošoje ar net maitinti. Minėtos akcijos metu, anot S.Alčauskienės, planuojama aplankyti ir pradžiuginti per 70 vienišų senelių.
Tęsiasi Adventas – rimties ir susikaupimo metas. Tai laikotarpis, kai prisimename savo artimuosius ir draugus, su kuriais galbūt ilgą laiką nesimatėme. Taip pat daug dėmesio skiriame vargstantiems ir alkstantiems bei sunkiai besiverčiantiems žmonėms. Jiems paremti organizuojamos įvairios akcijos ir labdaringi renginiai. Mažeikiai – ne išimtis.
Ėmėsi iniciatyvos
Mažeikių Švč. Jėzaus Širdies parapijos „Caritas“ reikalų vedėjos Bronislavos Viesulienės teigimu, jau daug metų per Adventą nuo gruodžio 1-osios iki šv. Kalėdų vyksta akcija „Gerumas mus vienija“. „Antri metai prie šios akcijos prisideda ir žmonės, prekiaujantys turguje. Tai UAB „Mažeikių turgus“ savininkės Irenos Marcinkevičienės iniciatyva. Ji – nuolatinė mūsų rėmėja“, – kalbėjo B.Viesulienė.
Sušelpė senelius
B.Viesulienė tikino, kad labdara bus skirta mažiau pasiturintiems žmonėms. „Pernai dalį suaugusiųjų rūbų atidavėme Vaikų našlaičių ir senelių globos namams. Vaikiškus  išdalijome Mažeikių rajono gyventojams, kuriems reikalinga parama. Šiemet dar nenusprendėme, ką darysime. Yra pageidavimas dalį aprangos atiduoti Ventos vaikų pensionatui, nes ten gyvena daug mūsų rajono vaikų“, – abejonėmis dalijosi B.Viesulienė.
Palaikė akciją
I.Marcinkevičienė labdaringa veikla užsiima ne pirmus metus: „Pagalvojome, kad ir turgaus žmonės gali prisidėti prie sunkiai gyvenančių žmonių kasdienybės palengvinimo. Šią akciją jie palaikė iš karto – pirmaisiais metais tiek daug paaukojo, kad net reikėjo pagalvoti, kaip labdarą reikės paskirstyti. Šiemet net neraginami turgaus prekeiviai parodė iniciatyvą. Tuo labai džiaugiuosi. Jie supranta sunkiai besiverčiančius, kadangi patys kartais galą su galu sunkiai suduria“.
Nelieka abejingi
Prie labdaringos veiklos prisideda ir kai kurios mokyklos. Kazimiero Jagmino pradinė – viena iš jų. Minėtos mokyklos 4 b klasės mokytoja Danguolė Jautakienė sakė labdarą renkanti jau septintus metus. „Norisi, kad vaikai išmoktų gerumo, kad jie suprastų, jog galima pasidalinti savo daiktais, kurių jau nebereikia. Ypač tėvelių prašau, kad labdarą rinktų kartu su vaikais. Raginu mokinukus  nepagailėti žaislo, su kuriuo jau nebežaidžia, nes jis be galo pradžiugins kitą vaiką, kuris žaislų iš viso neturi. Vaikai iš visos mokyklos geranoriškai suneša daiktus – ne tik žaislus, bet ir rūbus. Yra tėvelių, kurie nuperka net naujus daiktus“, – sakė ji.
Mokytoja tikino, kad perspėja tiek vaikus, tiek tėvelius, jog aukojami daiktai ar rūbai turi būti švarūs, tvarkingi. „Tikimės, kad mūsų surinkta labdara pasieks tuos žmones, kuriems jos iš tiesų reikia. Pasidaliję gerumu ir patys geriau jausimės“, – įsitikinusi D.Jautakienė.
Labdaros organizatorės nuoširdžiai dėkoja visiems, prisidėjusiems prie gerumo akcijos, ypač turgaus prekiautojoms Danutei Jakienei, Virginijai Grinkevičienei, Adelijai Petrikienei, Laimai Balanavičienei,Vaciui Kaminskui, Jolantai Ulevičienei, Virgiui Urbonui, Filomenai Keršienei,  Nijolei Kazlovai, Reginai Virkutienei.
Šią savaitę policiją pasiekė skundai, neva Tulnikių kaimo gyventojos I.B. ir M.L. namuose laiko ir pardavinėja naminę degtinę. Atvykę policijos pareigūnai ketvirtadienį apieškojo minėtų gyventojų namus bei ūkinius pastatus. Pas vieną iš jų buvo rasta apie 0,3 l skysčio, supilto į plastmasinį 1,5 l talpos butelį. Skysčio kvapas – būdingas naminukei.
Apieškojo namus
M.L. namuose naminės degtinės rasta nebuvo. Moteris tikino tikrai nepardavinėjanti svaigalų. „Pasimokiau, kai daugiau nei prieš dvejus metus buvau nubausta už naminės degtinės pardavinėjimą. Todėl dabar tuo nebeužsiimu“, – dievagojosi moteris.
Policija šiuose namuose lankosi gana dažnai. Šio mėnesio pradžioje taip pat ieškota naminės degtinės ir rastas mažas kiekis. Moteris paaiškino, jog tai buvo jos sugyventinio pirkti svaigalai, atliekantys vaistų funkciją.  M.L. įsitikinusi, kad žmonės ją skundžia iš pavydo.
Esą pirko tėvui
O štai M.L. namuose rasta apie 0,3 l skysčio, kaip įtariama, naminės degtinės. Iš pradžių moteris nelabai galėjo paaiškinti, kaip šis skystis atsirado namuose, tačiau vėliau ji policijos pareigūnus tikino esą 1,5 litro naminės degtinės pirko iš nepažįstamo asmens, kuris gruodžio 16-osios popietę automobiliu įvažiavo į kiemą ir pasiūlė pirkti naminukės. Moteris sakė nei automobilio markės, nei numerio nežinanti, o už naminę  sumokėjusi devynis litus.  Jos teigimu, naminė degtinė skirta tėvui, nes jis esą mėgėjas išgerti. Iš parduotuvės alkoholio nupirkti negalinti, nes neturinti tiek pinigų.
Dar labiau piniginę paplonins ir bauda už rastą, kaip įtariama, naminę degtinę. Šeimininkei gresia nuo 300 Lt iki 1500 Lt bauda.
Sukėlė įtarimus
Nors Tulnikių kaimo daugiabutyje rastas, kaip įtariama, naminės degtinės kiekis buvo labai mažas, tačiau prielaidą, kad čia gali būti pardavinėjami velnio lašai, patvirtino įvairios smulkmenos. Visur mėtėsi plastmasiniai indai, iš kurių sklido nemalonūs alkoholio kvapai. Abi kaimynės tvirtino nežinančios, iš kur kieme ir ūkiniuose pastatuose tiek plastmasinės taros. Viena iš jų prasitarė, kad plastmasę kaupianti, o po to deginanti.
Nuo vakar Lietuva kartu su devyniomis Europos Sąjungos šalimis prisijungė prie Šengeno erdvės, kurioje ES piliečiai galės keliauti be didesnių suvaržymų. Prisijungimas prie Šengeno erdvės ypatingas ir tuo, kad naujosioms šalims įsiliejus į Šengeno erdvę, teisėsaugos institucijoms atsivers naujos galimybės kovojant su terorizmu, pinigų plovimu ir organizuotu nusikalstamumu.
Operatyviai keisis
Prisijungimas prie Šengeno informacinės sistemos garantuoja priėjimą prie visų Šengeno erdvei priklausančių šalių duomenų bazių. Ši sistema leidžia Šengeno erdvės narėms operatyviai keistis informacija apie nepageidaujamus ar ieškomus asmenis, vogtus automobilius, nelegalius migrantus. Didžiausia Šengeno susitarimo reikšmė asmenims – kertant Šengeno valstybių narių sienas jiems nebereikės pateikti kontrolei paso, neteks eilėse pasienyje gaišti ir krovinių vežėjams.
Sienų atvėrimo ir įsiliejimo į Šengeno erdvę  ceremonija prasidėjo gruodžio 21 d. Baltijos šalyse ir baigsis šiandien. Slovėnijoje. Lietuvos  bei  visų 23 Šengeno erdvei  priklausančių  šalių žmonės per šv. Kalėdas galės važiuoti aplankyti vieni kitų nesustodami prie sienų.
Bendras patruliavimas
Lietuvos ir Latvijos pasienio teritorijų policijos įstaigos organizuos bendrą patruliavimą, siekiant užtikrinti viešąją tvarką ir visuomenės saugumą, nusikalstamų veikų ir kitų teisės pažeidimų prevenciją, kontroliuoti eismą, teiks neatidėliotiną pagalbą nukentėjusiems asmenims.
Policijos pareigūnai, tęsdami persekiojimą kitos valstybės teritorijoje, nors ir neturės teisės atlikti jokių procesinių veiksmų, galės sustabdyti persekiojamą asmenį ir apriboti jo judėjimo laisvę iki atvyks ir jį sulaikys tos valstybės, kurioje vyksta persekiojimas, policijos pareigūnai.
Mokysis kartu
Lietuvos bei Latvijos policijos pareigūnai įgyvendins bendras mokymo programas, rengs ir vykdys sekimo, persekiojimo per sieną, kontroliuojamo gabenimo, įkaitų išlaisvinimo, teroristinių išpuolių pratybas. Abiejų šalių pareigūnai mokysis lietuvių bei latvių kalbas, bus organizuojami darbo vizitai, mainų programos, konferencijos ir seminarai.
Gruodžio 30-ąją Druskininkų senbuviai Gediminas ir Zofija Joniai atšventė savo auksines vestuves.
Susituokė Panevėžyje
75-erių Gediminas ir 71-erių Zofija Joniai susituokė lygiai prieš 50 metų, 1956-ųjų metų tą pačią gruodžio 30-ąją. Panevėžio santuokų rūmuose vienas kitam žiedų neužmovė, nei svotų ar pamergių- pabrolių pulko nesivedė, nes tuometiniai laikai neigė visas įprastas tradicijas. Kitądien drauge su 25-iais artimiausiais žmonėmis ir Naujuosius metus sutiko, ir savo vestuves atšventė. Sueiti draugėn Joniai, vienas kitam kritę į akį 1949 metais, apsisprendė beveik po 6-erių metų artimos draugystės. Gyveno paralelinėse Panevėžio gatvėse, lankėsi tose pačiose vakaruškose, kur armonika Zofijos tėvukas griežė. Gediminas būsimosios žmonos dėmesį patraukė savo iškalba, linksmumu, judrumu ir gražiai šokdamas, o Zofija savo būsimąjį apžavėjo savo dailumu, lieknu stotu, gražiais plaukais. Kai mergina pro šalį savo karvutę į užmiesčio laukus gindavo, Gediminas skubėdavo darbais kieme užsiimti, kad galėtų patrauklią Zolę užkalbinti. Vienas kitam laiškus rašydavo, kai Gediminas išvyko į Vilnių mokytis prekybos technikume, o vėliau 4-erius metus studijavo Leningrado prekybos institute. Po 2-ejų metų išsiskyrimo sukurti šeimą apsisprendė susitikę tėvus paeiliui laidodami. Abu savo jaunystės metus Panevėžyje praleido, nors Zofija gimė Kėdainiuose, geležinkeliečių šeimoje, o Gediminas – Kaune. G.Jonys turi tvirtų saitų su Dzūkija per savo tėtį, Lietuvos nepriklausomybės kovų savanorį ir dalyvį, kilusį iš Varėnos raj. Dubičių kaimo. Po aukštųjų prekybos mokslų grįžęs iš Leningrado į Panevėžį, Gediminas jaunystės mieste tik metus tedirbo, nes 1957 m. buvo paskirtas vadovauti naujai reorganizuotai (iš kooperacijos) valstybinės prekybos sistemai Druskininkuose.
Tapo druskininkiečiais
Jauną šeimą Druskininkai suviliojo pažadėtu butu bei darbo ir gydymosi perspektyvomis, nors Zofija, pirmąsyk išvydusi mūsų miestelį, nustėro, kaip vidury miškų teks be artimų draugų ir sesers išgyventi. Gediminas vadovavo Druskininkų prekybos valdybai, kūrė kurorte vieną po kitos parduotuves, o Zofija augino sūnų Rimantą, gimusį 1957 m. Šiuo metu jis su šeima gyvena Druskininkuose, vadovauja UAB “Druskininkų statyba”. Antrasis sūnus 45-erių Virginijus gyvena Vilniuje, kur dirba vadybininku Vakarų skirstomųjų tinklų įmonėje. Sūnų šeimos augina ar jau išaugino po du vaikus. Vyriausiajam Jonių anūkui Dariui – 26-eri metai, jauniausiajam Rokui – 17 m. Šiais metais anūkė Agnė “padovanojo” auksiniams jubiliatams proanūkį Dominyką, kuriam jau 3 mėnesiai.
Seneliai, taip meiliai juos vadina sūnūs, aplinkiniams prisistato druskininkiečiais, nors trauka jaunystės miestui Panevėžiui ilgą laiką buvo išlikusi, be to, buvo galimybė pakelti sparnus į Vilnių, kur 16 metų ponia Zofija dirbo. Sugrįždavo į namus Druskininkuose tik savaitgaliais, kur jos visuomet vyras kantriai laukdavo. Z.Jonienė, mūsų mieste dirbusi banke bei statybos organizacijose finansininke, 1980 m. buvo pakviesta dirbti vyr. finansininke Respublikinės profsąjungų tarybos Kapitalinės statybos skyriuje Vilniuje. Daugsyk skubėjo į Maskvą, į Visasąjunginę profsąjungų tarybą, gauti finansavimą Lietuvoje ir Druskininkuose statomiems kurortiniams objektams, pvz. mūsų gydykloms, kitiems gydymosi paskirties statiniams. Ponia Zofija visuomet grįždavo ne tuščiomis, nes jos kruopštumas tvarkant finansines ataskaitas buvo itin vertinamas. Tuo tarpu ponas Gediminas iki pat pensijos dirbo vadovaujantį darbą Druskininkų prekybos įmonėse. Iki šiol jis buvusių bendradarbių pagarbiai palabinamas “Sveiki, direktoriau”.
Šviesos judesio davikliai užpernai ir pernai atokiose sodybose rengti daugelyje šalies rajonų ir gyventojų įvertinti teigiamai. Rajone bent jau kol kas nusikaltėliai nebandė įsibrauti naktį į nuo judesio apšviečiamą sodybą. Kazliškio seniūnijos Rumpiškėnų kaime gyvenantys Genovaitė ir Vytautas Dabužinskai tokia apsauga džiaugėsi ir pageidautų įsirengti operatyvaus pagalbos iškvietimo įrangą, jeigu tik būtų tokia galimybė.
... iki apsaugos tarnybos
Kasmet policija registruoja po kelias dešimtis automobilių vagysčių, vagysčių iš automobilių, gyvenamųjų patalpų. Pernai pagrobtas 21 automobilis, įvykdyta 20 vagysčių iš mašinų. Užpernai atitinkamai - 51 ir 27. Beveik visais atvejai pagrobti ar apvogti automobiliai buvo be apsaugos signalizacijos. Tačiau net ir ji nuo vagių neapsaugos, jeigu šie nusikaltimą suplanavę kruopščiai. Per porą paskutinių savaičių rajone pagrobti du beveik nauji automobiliai su apsaugos sistemomis ir drausti nuo vagysčių. Anot komisariato viršininko Stasio Meliūno, modernėjant apsaugos sistemoms, tobulėja ir nusikaltėliai. Jie sugeba per trumpą laiką atjungti automobilio signalizaciją. “Rajone gal tik du trys prabangūs automobiliai turi brangią palydovinę apsaugos sistemą, per kurią paprasta susekti mašinos buvimo vietą”, - komentavo S.Meliūnas ir ragino įrengti bent minimalią mašinų apsaugą.
Panaši situacija ir dėl vagysčių iš gyvenamųjų būstų. Kasmet registruojama apie 30 tokio pobūdžio nusikaltimų. Labiausiai nukenčia negyvenamos sodybos, po jų – butai miesto devynaukščiuose ar sublokuotuose penkiaaukščiuose. “Vagys puikiai perpratę žmonių santykius ir tuo naudojasi. Kuo didesnis namas, tuo kaimynų socialiniai santykiai yra uždaresni. Dažnai vieni kitų net nepažįsta. Tokius butus lengviau apvogti nesukeliant įtarimų”, - pareigūnų, tiriančių vagystes iš butų, patirtį apibendrino viršininkas.
Viena patikimų apsaugos priemonių – laiptinės durų kodinė spyna. Tačiau mieste tokių laiptinių dar labai reta. Patikimesnę apsaugą kol kas rengiasi tik privačių namų savininkai. Beje, dalis jų suskubo savo turtą saugoti tik po to, kai smarkiai nukentėjo nuo plėšikų. Apsaugos policija saugo apie tris dešimtis gyvenamųjų būstų. Pagal sutartį jie įsipareigoję pagal pavojaus signalą objektą miesto centre pasiekti per 3 minutes, pakraštyje – per 5 minutes, atokiausioje rajono vietoje – per 35 minutes.
Kai kurie gyventojai būsto apsaugos sutartis yra sudarę ilgesniam laikui, kiti šią paslaugą perka mėnesiui, dviem ar atostogų laikotarpiui. Anot S.Meliūno, jeigu nėra galimybių įsirengti apsaugą ar ją samdyti, reikėtų tartis bent jau su namuose dažnai būnančiais kaimynais, kad šie praneštų apie prie durų besisukiojančius įtartinus asmenis.
„Apsaugos komandos” Rokiškio filialo vadovas Algimantas Meilus sakė, kad jų filialas teikia apsaugos paslaugas daugiau nei 100 objektų. Pusė iš jų – gyvenamosios patalpos. Dauguma jų saugomų gyvenamųjų būstų – privatūs namai mieste. Firmos saugomiems vienkiemiams suskaičiuoti nereikia vienos rankos pirštų. Pasak A.Meilaus, ypatingas sujudimas dėl gyvenamojo būsto apsaugos juntamas prieš atostogų sezoną. “Per dieną į mus dėl šios paslaugos jau dabar kreipiasi 4-5 klientai, domisi apsaugos galimybėmis, patikimumu, kainomis. Nemažai jų, gavę visą informaciją, paslaugą užsisako iš karto. Kai kurie ilgesniam laikui, kai kurie – mėnesiui ar dviem”, - pasakojo A.Meilus.
Kameros – prevencijai
Apsaugoti miestą nuo automobilių vagysčių padeda ir pernai įrengtos keturios vaizdo kameros. Šiai policijos parengtai visuomenės saugumo prevencijos programai rajono taryba užpernai skyrė per 31 tūkst. litų.
Anksčiau tarp mašinvagių labai populiarios zonos tarp pašto ir savivaldybės pastato, Kultūros rūmų dabar stebimos kameromis ir mašinų vagysčių iš šių vietų neregistruota. Vagims tapo nesaugu ir mikrorajono centre, nes stebimos ne tik atskiros zonos, bet ir išvažiavimai iš miesto. S.Meliūnas neabejoja, jog nusikaltimų ar kitokių rimtesnių incidentų prie “Maximos”, turgelio zonoje sumažėjimą lėmė būtent tai, kad jos yra stebimos.
Pirmoji Rokiškio miesto vaizdo kamera sumontuota ir veikti pradėjo pernai vasaryje. Ja stebima “Maximos” prekybos centro, turgelio, Kultūros rūmų, Taikos bei dalis Respublikos gatvių. Kiek vėliau įrengtos dar dvi vaizdo kameros, fiksuojančios dvigubą sankryžą ties “Iki” parduotuve, kur susikerta Respublikos, Pramonės, Jaunystės, Strazdelio ir Panevėžio gatvės. Ta pati kamera stebi ir miesto turgavietės automobilių stovėjimo aikštelę, autobusų stotį, Panevėžio gatvę viaduko link, net už sankryžos su Vilties gatve, bei zoną ties “Angelės” viešbučiu ir “Supernetto” teritoriją. Dar viena kamera stebi savivaldybės aikštę, Respublikos gatvę senamiesčio link, skulptūrų parką ir greta jo esančią teritoriją. Paskutinė kamera pradėjo veikti liepą. Ji stebi Nepriklausomybės, Vytauto, Respublikos gatvių teritoriją. Kamerų visą parą fiksuojami vaizdai policijoje ne tik stebimi, bet analizuojami, vertinami ir archyvuojami. Užfiksuota medžiaga griežtai naudojama tik tiriant nusikalstamą veiką, eismo įvykius ar renkant operatyvinę informaciją, o parengta pagal įstatymus ir nustatytą tvarką galės bylose figūruoti kaip įrodymas.
Vagių būna ir bukų
Kai kurie į grobį nusitaikę nusikaltėliai galėtų pretenduoti į bukiausių vagių nominacijas. Prieš keletą metų į butą įsibrovęs vagišius sumanė atšvęsti savo sėkmę – šaldytuve rado užkandos ir beveik pilną degtinės butelį. Po poros valandų grįžę į namus šeimininkai vagį aptiko virtuvėje bemiegantį. Ne ką geriau pasisekė vienam garažo vagiui. Į nusikaltimo vietą atvykę pareigūnai leipo iš juoko, kai aptiko iš vagišiaus kišenės iškritusį iškvietimą atvykti į policiją dėl anksčiau įvykdyto nusikaltimo. Pareigūnams teliko nuvažiuoti iškvietime nurodytu adresu ir vagišių sulaikyti.
Deja, tokių žioplų nusikaltėlių, anot S.Meliūno, pasitaiko vis rečiau.
Gavusios žemės ūkio išmokas daugiavaikės šeimos keliems mėnesiams lieka be pašalpų, nemokamo maitinimo vaikams, paramos maisto produktais. Aukštiems ministerijų valdininkams nesvarbu, kad išmoka skiriama ne trims mėnesiams, o visiems metams, neskaičiuojama, kiek išlaidų turi patirti šeima, kad galėtų bent pretenduoti į išmokas. Kita vertus, išmokos yra šeimos pajamos.
Paliko be nemokamo maitinimo
Pandėlyje dirbanti žemėtvarkininke Zita Bernotienė negali ramiai žiūrėti į vieno laikraščio vedamąjį, pavadintą "Storėja ūkininkų piniginės". Žemės ūkio išmokos gerokai atsiliepė šeimos finansams, deja, ne gerąja prasme. Pernai gruodį už 6 ha pasėlių šeima gavo apie pustrečio tūkstančio litų išmokų. Kartą per metus gaunamos išmokos taip pakėlė šeimos pajamas „popieriuje“, kad Z.Bernotienės trims mokyklinio amžiaus vaikams nebepriklauso nemokamas maitinimas mokykloje, šeima nebegauna Europos Sąjungos paramos maisto produktais. Nuostoliai nemenki - trims vaikams pavalgyti mokykloje kasdien atsieina apie dešimt litų. Grubiais skaičiavimais, per mėnesį susidaro apie 200 litų. Per tris mėnesius - jau 600 litų.
Maža to, valstybė, revizuodama ūkininkaujančių daugiavaikių šeimų gaunamas pajamas, "pamiršo", kad žemės ūkio išmokoms gauti vien deklaruoti žemę nepakanka, ją reikia ir tinkamai prižiūrėti. Z.Bernotienė apskaičiavo, kad sudėjus visas išlaidas: kurą, trąšas, chemikalus, pustrečio tūkstančio pajamos, gautos už 6 ha pasėlių, ištirpsta. "Gerai, jei tik nuostolis neišeina", - sakė ji. Z.Bernotienės teigimu, valstybė, įskaičiuodama į šeimos pajamas išmokas už žemę, pieno kvotas, bet neatsižvelgdama į išlaidas, žlugdo normalias, besikabinančias į gyvenimą, besistengiančias savo darbu pelnyti geresnį kąsnį vaikams daugiavaikes šeimas. Tuo tarpu asocialams, kurie piktybiškai veltėdžiauja ir parazituoja iš vienintelių pajamų - socialinės išmokos už konvejeriu gimdomus vaikus, jokios valstybės sankcijos negresia.
Daugiavaikei motinai nesuprantama, kodėl vienkartinė metinė išmoka nedalinama po lygiai visiems 12-ai metų mėnesių. Tuomet kas mėnesį prie šeimos pajamų būtų pridėta maždaug 200 litų. Tokia suma skaudžiai nešertų per Bernotų pajamas.
Dokumentai socialinėms pašalpoms, nemokamam vaikų maitinimui gauti teikiami kas tris mėnesius. Ateinančių trijų mėnesių pajamos leistų šeimai vėl gauti nemokamą maitinimą vaikams, tačiau tuomet jau bus beveik pasibaigę mokslo metai.
Antroji išlaikytinių karta
Pandėlio seniūnijos socialinio darbo organizatorė Regina Greviškienė sakė suprantanti daugiavaikių šeimų pasipiktinimą. Ne viena šeima, sužinojusi, kad dėl gautų už žemę išmokų neteks socialinės pašalpos, nemokamų pietų vaikams mokykloje, paramos maisto produktais, negailėjo karčių žodžių socialiniams darbuotojams.
"O ką mes galime padaryti? Suprantame žmones, tačiau dokumentų negalime pildyti kitaip. Laikomės Socialinės apsaugos ir darbo ministerijos atsiųstų nurodymų", - kalbėjo R.Greviškienė. Seniūnijoje yra maždaug 20 šeimų, taip netekusių socialinių pašalpų, nemokamo maitinimo vaikams.
Skaudžiausia, kad tokios priemonės per kišenę kerta tiems, kurie patys stengiasi užsidirbti pragyvenimui. "Šitos išmokos kiek žmonių pakėlė. Tie, kurie moka protingai panaudoti, namus tvarkosi, įsigyja šį bei tą", - pasakojo Pandėlio seniūnijos socialinio darbo organizatorė. Tačiau seniūnijoje yra ir tokių šeimų, kurios iš valstybės kas mėnesį susižeria po tūkstantį siekiančias pašalpas, o gyvena visiškame skurde. "Tokiems kiek beduotum, vis tiek nieko doro neišeis. Auga jau antroji valstybės išlaikytinių karta", - kalbėjo R.Greviškienė.
Jos skaičiavimais, jei šeima turi daugiau nei 10 ha žemės, didelė tikimybė, kad gauta išmoka nubrauks socialinę paramą trims mėnesiams. O jei išmoka mokama dalimis, šeima paramos gali negauti ir pusę metų.
Dosni tinginiams ir sukčiams
Rajono savivaldybės Socialinės paramos ir sveikatos skyriaus vyriausiosios socialinio darbo organizatorės Zitos Čaplikienės teigimu, su šia problema susiduria nemažai rajono šeimų, ypač tų, kurios gyvena kaimo tipo gyvenvietėse. "Ten beveik kiekviena šeima turi žemės, o kurie turi žemės, tie ir išmokas gauna", - kalbėjo specialistė. Ir beveik kiekvienai daugiavaikei ar kitai socialiai remtinai šeimai tos išmokos "užkliūva", kai reikia pateikti duomenis apie pajamas. "Kita vertus, išmokos yra šeimos pajamos ir mes daug kovojome, kad socialiai remtinos šeimos rodytų visas gaunamas pajamas“, - sakė Z.Čaplikienė. Ji abejoja, ar daug padėtų išmokos dalinimas visiems metų mėnesiams. "Atsirastų šeimų, kurios paramą gautų ištisus metus, bet būtų ir tokių, kurios visai negautų. Visišką teisybę čia labai sunku atrasti", - svarstė specialistė.
Skaičiuodami pašalpas ar kitokią paramą, savivaldybės specialistai vadovaujasi galiojančiais įstatymais, tačiau nemano, kad dabartinė tvarka yra be priekaištų. "Seniai keliame problemą, kad visos privilegijos suteikiamos tiems, kurie nieko nedirba", - esminį šalies socialinės politikos trūkumą įvardino Z.Čaplikienė. Kita neteisybė - išlošia tie, kurie sugeba paslėpti gaunamas pajamas. Nesunkiai suskaičiuojamos ūkininkų išmokos, bet sukontroliuoti, kiek pajamų gauna socialiai remiamos šeimos, kurių nariai dirba nelegaliai ar užsienyje, realiai neįmanoma. "Jau seniai siūlome, kad, pavyzdžiui, būtų remiamos ne asocialios, o vidutines pajamas gaunančios šeimos. Nes dabar nemažai asmenų svarsto, ar mėnesį lenkti nugarą darbe, ar tuos pačius pinigus gauti kaip socialines pašalpas. O nemokamai maitinami mokykloje turėtų būti visi moksleiviai. Kiek jau pas mus tų turčių. Už tuos pinigus, kurie skiriami dokumentams pildyti, tikrinti, tikrai galėtume pamaitinti nemažai vaikų", - kalbėjo Z.Čaplikienė.
"Elektrėnų kronika"
Archyvas
Šiaurės šalių bibliotekų savaitė Lietuvoje šiais metais švenčia dešimties metų gimtadienį. Penktus metus Elektrėnų savivaldybės viešosios bibliotekos vaikų ir jaunimo skyrius dalyvauja Šiaurės šalių bibliotekų savaitės renginiuose. Šių metų tema - „Moterys Šiaurės šalyse“.
Ūkanotą lapkričio 12-osios rytą į naujos bibliotekos vaikų ir jaunimo aptarnavimo skyrių susirinko Elektrėnų pradinės mokyklos mokiniai ir kiti lankytojai. Džiugu buvo matyti ilgamečius dalyvius ir naujai atėjusius. Uždegta simbolinė šviesa ir žvakelių ugnelės išsklaidė rudens darganas.
Kadangi šiais metais švenčiamos A. Lindgren 100-osios gimimo metinės, vaikams paskaitytos dvi ištraukos iš jos knygų „Pepė Ilgakojinė“ ir „Ronja plėšiko duktė“. Privalomąjį tekstą skaitė vaikų literatūros skyriaus vyr. bibliotekininkė A. Striaupienė. Renginio metu buvo pristatyta literatūros paroda „Nuostabus istorijų pasakotojos pasaulis“. Vaikai dalyvavo rašinio konkurse „Aš ir A. Lindgren“. Biblioteką puošia mokinių piešinių paroda „Spalvingos kojinės Pepei".
Jubiliejinės savaitės renginiai vyks lapkričio 12-17 d.
Lyg žemuoges vaikystėje ant smilgos veriam ant savo gyvenimo siūlo prabėgančias akimirkas, dienas. Vis atsigręždami atgal į jau nugyventas dienas dažniausiai su kartėliu, nepasitenkinimu dėl to, kas buvo. Šalia to mus nuolat kamuoja mintys apie ateitį. Taip ir blaškomės tarp praeities ir dabarties. Dėl šių nuolatinių svyravimų kyla įtampa, kaupiasi stresas. Belieka blaškytis arba ieškoti būdų, kaip grąžinti protą į dabarties momentą ir pradėti gyventi „ČIA ir DABAR“. Reikėtų išmokti savo kūnui ir dvasiai teikti tokį peną, kuris padėtų ne tik gyventi, bet ir džiaugtis gyvenimu.
Elektrėnų sveikuoliai ne pirmus metus bendrauja su Pasauline gyvenimo meno organizacija (Lietuvoje veikiančiais jos padaliniais), kurios mokymai padeda suvokti save, rasti atsakymus į daugelį mums rūpimų klausimų. Lankiusieji šiuos mokymus vėl ir vėl sugrįžta pasikrauti energijos, prisiminti, ką anksčiau išklausė, savo misiją šeimoje, bendruomenėje, žemėje, visatoje...
To man ir reikia! Spalio 24 d. susirinko daugiau kaip 20 žmonių. Apie pusė atėjo pirmą kartą.
Susipažinome su 70-mete mokytoja Saule, kuri, nežiūrint savo amžiaus, jogos pratimus atlieka daug lengviau nei daugelis mūsų (net ir jauni žmonės), yra linksma, šmaikšti, labai šiltai bendraujanti, niekada nekelia balso. Ji pristatė savo asistentus Iraidą bei Rolandą. Visą laiką jautėme gerą mokytojų aurą, Iraidos nuoširdumą, paprastumą, Rolando sugebėjimą uždegti, paskatinti sukaupti visas jėgas savo posakiu „su dar didesniu pakilimu".
Pirmiausiai mokytoja papasakojo apie Gyvenimo meno organizaciją.
Tai tarptautinė organizacija, kurioje puikiai dera senovės išmintis nuo senųjų Ajurvedos laikų (išvertus į liet. kalbą „ Aju" - gyvenimas, „veda" - mokslas) ir šiuolaikinis mokslas. Programą sudaro sveiko gyvenimo būdo pagrindai, paprasti fiziniai ir kvėpavimo pratimai. Programa tinka įvairaus amžiaus, išsilavinimo, tautybių, religijų ir įsitikinimų žmonėms. Gyvenimo meno programos įkūrėjas - mokslininkas ir žymus visuomenės veikėjas iš Indijos Šri Šri Ravi Šankaras (dabar jam 51 metai, veiklą šioje srityje pradėjo 1982 metais). Jo tikslas - padėti žmonėms suvokti bendražmogiškąsias vertybes. Kaip pasakojo mokytoja Saulė, Šri Šri ne tik skleidžia laiko ir erdvės ribų neturinčią išmintį, bet ir parodo, kaip kiekvienam atrasti didžiulius lobynus savyje. Tūkstančiai žmonių visame pasaulyje patyrė besąlygišką jo meilę, begalinę išmintį ir kartu vaikišką betarpiškumą ir džiaugsmą. Į širdį įstrigo mokytojos pasakyti jo žodžiai: Meilė - tai ne emocija, tai mūsų prigimties esmė.
Po tokios įžangos su vis didesniu pakilimu penkias dienas stengėmės išgirsti, sugerti į save tai, ką mokytojai mums teikė, bei mokėmės atlikti įvairias jogos ir meditacijos praktikas, siekdami savyje atrasti lobyną vardan savo ir mus supančių žmonių gerovės.
Mokymai buvo šilti, nuoširdūs, linksmi, paįvairinti įvairiomis smagiomis istorijomis, kurios padėtų įsiminti daugelį labai reikalingų tiesų, todėl sekėsi neblogai. Mūsų buvo prašoma viską daryti tik savo galimybių 100 procentų.
Savo nuomonę apie kursus išsakėme atsiliepimuose.
Štai keletas iš jų:
Pajutau, kad nesu viena su savo problemomis.
Buvo nedrąsu ateiti, bet viskas nuostabu. Tikiuosi, kad ir gyvenime taip bus.
Po kursų jaučiuosi harmonijoje su savimi.
Kelis metus ieškau gyvenimo prasmės, savo esmės, nusiraminimo. Ačiū likimui, kad čia atvedė.
Labai gera prisiminti, kad moku juoktis, ir vėl pajusti, ką duoda juokas.
Pagerėjo savijauta ir sveikata. Ačiū organizatoriams ir mokytojams.
Labai ačiū. Kursai man daug davė: suvokiau, kaip siekti ramybės, pasikeitė požiūris į save, aplinkinius žmones, mus supantį pasaulį; gavau psichologinių, pedagoginių žinių.
Atėjom svetimi, o tapom savi, geresni. Puiku jausti begalinę meilę ir gėrį. Ačiū Vidutei iš Švietimo paslaugų centro.
Visko nepapasakosi. Tiesiog kitą kartą, išgirdę apie Gyvenimo meno kursus, ateikite. Ir viską patirsite patys. Kviečiame ateiti daugiau stipriosios lyties atstovų - vyrų. Patikėkit, atėję, nepasigailėsit.
Lietuvos pedagogai nepamiršo spalį skelbtų grasinimų - antradienį Telšiuose įvyko pirmasis streikas. Iki šio mėnesio vidurio planuojama streikuoti dar aštuoniuose miestuose.
Streikais pedagogai siekia, kad švietimo įstaigų darbuotojams nedelsiant 20 proc. būtų padidinti atlyginimai, o nuo sausio 1 d. - dar 30 proc., reikalauja mažesnių darbo krūvių ir įstatymiškai reglamentuoti tvarką, kuri labiau apsaugotų pedagogus nuo agresyvių mokinių ir tėvų.
Šiuo metu Lietuvos švietimo darbuotojų profsąjunga yra skilusi į dvi dalis. LŠDPS pirmininku prisistatantį A. Bružą labiausiai remia Žemaitijos pedagogų  susivienijimai. Jį remianti profsąjungos dalis pasiryžusi drastiškomis priemonėmis siekti, kad reikalavimai būtų įvykdyti. Jei nebus atsižvelgta į reikalavimus, jie žada ilginti streikų terminus ir net boikotuoti moksleivių egzaminus. Švietimo ir mokslo ministerijos ministrė Roma Žakaitienė nežada įgyvendinti streikuotojų reikalavimų ir grasina jiems teismais.
Rūta Osipavičiūtė, prisistatanti LŠDPS pirmininke, atstovauja Aukštaitijos susivienijimams. Ją remianti kita pedagogų dalis geresnių sąlygų siekia derybų keliu.
Pasidomėjome, ką apie tokią padėtį mano Elektrėnų savivaldybės mokyklų pedagogai ir direktoriai:
Audrius Jurgelevičius, LŠDPS pirmininkės pavaduotojas, Aukštaitijos regiono susivienijimo pirmininkas, „Ąžuolyno” vid. mokyklos mokytojas, tarybos narys:
„Dėl mokytojų pasirinktos kovos už savo teises gauti normalų darbo užmokestį ir turėti geras darbo sąlygas būdo, streiko, mane apima dvejopi jausmai. Iš vienos pusės, visiškai pritariu mokytojų reikalavimams ir suprantu jų norą kuo greičiau pakankamai radikaliomis priemonėmis pasiekti pokyčių į gerąją pusę. Iš kitos pusės, puikiai žinau kas slepiasi už streikuoti pasiryžusių mokytojų nugarų. Kalbu apie susikompromitavusius, finansiškai sužlugdžiusius Lietuvos švietimo darbuotojų profesinę sąjungą (LŠDPS) buvusius jos vadovus Aleksą Bružą ir Eugenijų Jesiną. Šie žmonės, besistengdami žūt būt išsilaikyti savo kėdėse, pasiryžo neatsakingai pakviesti mokytojus streikuoti. Kodėl neatsakingai? Visų pirma, turėję visas galimybes derybų keliu siekti mokytojų atlyginimų padidinimo, jie jomis net neketino pasinaudoti, demagogiškai apkaltinę Švietimo ir mokslo ministeriją, kad apgavo mokytojus pažadais 2007 metais padidinti atlyginimus. Dar gegužės mėnesį buvo aišku, kad ministerija nemato galimybių šiemet jų didinti. Tačiau tada minėti veikėjai nepajudino nė piršto, kad kartu rastų išeitį. Tuo metu jie buvo užsiėmę savo neskaidrių finansinių - ūkinių darbų dangstymu, o profesinės sąjungos žmones, kurie ragino nedelsiant pradėti derybas dėl mokytojų atlyginimų, šmeižikiškai vadino „geltonąja profsąjunga“, R. Žakaitienės „pakalikais“ ir panašiais vardais. Mažus mokytojų atlyginimus minėti ponai prisiminė tik rugsėjo mėnesį, kai įvykusiame LŠDPS suvažiavime neteko savo pareigų. Po mėnesio su nedidele šalininkų grupele suorganizavę alternatyvų suvažiavimą ir pasiskelbę tikrąja profesine sąjunga, A. Bružas su E. Jesinu ėmė rengti streikus. Esu visiškai įsitikinęs, kad šiandien streikais mokytojų problemų išspręsti neįmanoma, reikalingos labai ilgos ir sunkios derybos su valdžios institucijomis, kad imtų keistis požiūris į mokytojo darbą, sąlygas, jo apmokėjimą ir tik įsitikinus, jog derybomis problemų išspręsti nepavyks, kviesti mokytojus į streikus.
Šiuo metu vyksta labai intensyvios derybos su Švietimo ir mokslo, Finansų ministerijomis, Seimo frakcijomis dėl mokytojų atlyginimų kėlimo, naujos mokytojų darbo apmokėjimo sistemos įvedimo, mokytojų pareigybės aprašo sukūrimo. Negaliu pasakyti, kad mums pasiseks. Tačiau kito kelio nematau. Tokios nuomonės laikosi ir mano kolegos savivaldybėje: Asta Juknienė, vadovaujanti LŠDPS Elektrėnų susivienijimui, profesinių organizacijų vadovai savivaldybės mokyklose“.
Irena Adomėnienė, Semeliškių vidurinės mokyklos direktorė:
„Darbo kodekso 76 str. rašoma, kad streikas skelbiamas“... kai kolektyvinis ginčas neišspręstas...“ Jis neišsprendžiamas daugiau kaip dešimt metų. Mokyklose sensta kolektyvai. Pagrindą sudaro penkiasdešimtmetės moterys. Jaunimas, atėjęs į mokyklą, neištveria ir ieško geriau apmokamo darbo arba vyksta į užsienį. Tai yra darbuotojų reakcija į padėtį mokyklose. Mokytojai ir direktoriai pagal dabar esantį krūvį turi gauti dvigubus atlyginimus.
Apie agresiją ...? „Gėris gimdo gėrį, blogis - blogį“. Viena mokykla šios problemos neišspręs, nes pagal vienos genties pasakymą „vaiką turi auginti visas kaimas“.
Gintaras Dobilaitis, Vievio gimnazijos direktorius:
„Streikas yra kraštutinė priemonė. Manau, kad Švietimo darbuotojų profesinė sąjunga ir Švietimo ir mokslo ministerija turi sėsti prie derybų stalo ir susitarti. Problema, kad šiuo metu yra dvi Švietimo profesinės sąjungos ir kuri yra teisėta ar abi - neaišku. Tai turbūt išspręs tik teismas. Tačiau ši nežinomybė trikdo ir mokytojus.
Manau, kad dėl darbo užmokesčio didinimo per pastaruosius metus padaryta klaidų, kai mokytojams pridėjo po vieną apmokamą valandą. Dažniausiai tai būdavo nuo sausio 1 d. ir buvo leidžiama per savaitę turėti daugiau kaip 36 val., o nuo rugsėjo 1 d. - vėl tik iki 36 val. per savaitę. Tad realaus darbo užmokesčio padidėjimo mokytojai nepajusdavo ir net sumažėdavo. Turėjo kelti koeficientą už pamoką. Dėl mažų atlyginimų trūksta mokytojų. Pvz., Vievio gimnazijoje per pastaruosius trejus metus iš darbo išėjo 5 anglų kalbos mokytojai. Jauni mokytojai neina dirbti į mokyklas. Manau, kad savivaldybės taryba turi priimti sprendimą dėl mokytojų kelionės į ir iš darbo apmokėjimo.
Lietuvos Respublikos Seimas turi priimti įstatymus, kurie sugriežtintų tėvų atsakomybę už vaikų elgesį ir padarytus nusižengimus. Dabar kai kurie mokiniai žino tik savo teises, o pareigas užmiršta“.
Paskutiniąją spalio dieną Užutrakio „Kempingo slėnyje“ pristatytas projektas „Visuomenės įtraukimas į taršos mažinimo problemų sprendimą Trakų rajone“.
Projektą, kurio pagrindinis tikslas paspartinti Trakų rajono savivaldybės gyventojų aplinkosauginio sąmoningumo ugdymą, siekiant užtikrinti vietos gyventojų teisę į saugią ir švarią aplinką, pristatė specialistė Neringa Sendžikienė. Jai talkino Švietimo centro direktorė Nijolė Lisevičienė.
Pristatyme dalyvavo: Trakų meras Vytautas Petkevičius, Administracijos direktorius Leonardas Karnila, Trakų seniūnas Kęstutis Vilkauskas ir visi savivaldybės seniūnai. Pristatymo metu apdovanoti dviejų konkursų nugalėtojai. Konkurso „Švariausia Trakų seniūnija“ nugalėtoja tapo Aukštadvario seniūnija (seniūnė Jadvyga Dzencevičienė). „Švariausio komunalinio namo kiemo“ titulą pelnė komunalinio namo Nr. 23 bendrija (Sodų g., Lentvario miestas, namo įgaliotinė Ona Stanulionienė).
Prie projekto įgyvendinimo prisidėjo visos Trakų rajono seniūnijos, kuriose susikūrusios iniciatyvinės grupės dalyvavo aplinkosauginiuose mokymuose - seminaruose, padėjo rengti ir aktyviai dalyvavo švaros akcijose - talkose. Trakų seniūnas buvo ypač dėkingas Vaikų globos namų auklėtiniams, kurie nuoširdžiai, net neraginami, rengė talkas ir, kaip jis sakė, piktai žiūrėjo į šiukšlinančius suaugusius, nes nedrįso sugėdinti.
Trakų regioninė televizija „Aidas“ parengė renginių, kurie paskatino iniciatyvinių grupių kūrimąsi bei veiklą, reportažą. Deja, dėl techninių kliūčių nepavyko iki galo pažiūrėti reportažo.
Projektas įgyvendinamas nuo 2007 m. sausio 1 d. iki 2008 m. kovo 31 dienos. Bendra jo vertė - 123 880 litų. Projekto lėšomis pagaminta 15 plakatų, 12 000 informacinių skrajučių. Sukurtos brošiūros: vaikams „Senojo Onuškio sandėliuko gyventojų pasakojimas“, kuri bus išdalinta darželinukams ir moksleiviams, bei suaugusiems „Kartu išsaugokime Trakų krašto gamtos įvairovę“.
Daugelis girdėjo apie šiukšlių rūšiavimą. Tai jau seniai daroma Vakarų šalyse ir Amerikoje, tačiau Lietuvoje retas dalykas. Trakuose ir Elektrėnuose stovi konteineriai, skirti šiukšlių rūšiavimui. Tačiau ne visi varginasi tai daryti. Girdimi nusiskundimai, kad namuose per mažai vietos šiukšliadėžėms. Tačiau, kai nori, viskas įmanoma.
Rūšiavimas nėra pagrindinė atliekų tvarkymo dalis. Jų trys: atliekų surinkimas, perdirbimas ir žaliavų išgavimas energijai, produktams gaminti.
Projekto autoriai tikisi, kad projektas sudarys palankias sąlygas taršos mažinimui ir regiono aplinkosauginės būklės gerėjimui, o tai sudarys patrauklesnes sąlygas investicijoms į turizmą ir rekreacinių paslaugų teikimą.
Informacijos europinėmis temomis regioninėje žiniasklaidoje nėra daug. Leidėjai dažniausiai mano, kad globalia informacija turi rūpintis respublikinė spauda. Tačiau, statistika rodo, kad regioninė spauda turi daug platesnį skaitytojų ratą. O visų šalių europarlamentarams labai svarbu, kad žmonės kuo daugiau žinotų apie jų darbą, sprendimus.
Todėl Europos Parlamento Informacijos biuro Lietuvoje atstovas R. Pyragis į spalio 22-25 d. d. EP sesiją Strasbūre kartu su internetinio leidinio „Bernardinai" ir rusų kalba leidžiamo leidinio „Obzor" žurnalistais pakvietė ir trijų regioninių leidinių redaktorius. Stebėjome Europos Sąjungos biudžeto svarstymą, kur pranešimą skaitė komisarė D. Grybauskaitė, Parlamento LUX kino apdovanojimo įteikimą filmo „Rojaus pakrašty" kūrėjams , dalyvavome V. Landsbergio ir T. Kelam spaudos konferencijoje „Europos Sąjungos - Rusijos ir Vokietijos Baltijos jūros dugnu tiesiamo dujotiekio poveikis aplinkai", išklausėme J. V. Paleckio pasisakymą diskusijose dėl Europos Sąjungos ir Serbijos santykių, susitikome su europarlamentarais Š. Biručiu, E. Gentvilu, D. Budreikaite ir, žinoma, suspėjome pasigrožėti gražiausiu Europos miestu - Europos Tarybos, Europos žmogaus teisių komisijos ir teismo būstine - Strasbūru, kuriame ištaiginguose Parlamento rūmuose kiekvieną mėnesį vieną savaitę posėdžiauja europarlamentarai.
Piketai Kazokiškėse ir Strasbūre
Tą pirmadienį, kai išvykome į Strasbūrą, Alesninkų bendruomenė į Kazokiškių sąvartyną nepraleido pirmųjų šiukšliavežių. Strasbūre prie Parlamento pirmiausia irgi pamatėme keletą protestuotojų būrelių. Piketuotojai iš Rumunijos išvadino Europos Parlamento pirmininką H.-G. Pöttering purvinu žydu. Į posėdžių salę balsavimui susirinkus europarlamentarams, dėl piketo pareikštas protestas ir paraginta imtis griežtų priemonių. Apie tokį akibrokštą mūsų europarlamentaras V. Landsbergis sakė išgirdęs tik atėjęs į balsavimą. Jei ne rumunų nekorektiškumas, apie piketą europarlamentarai gal nebūtų sužinoję.
O buitinės atliekos tiek Vokietijoje, tiek Prancūzijoje rūšiuojamos tvarkingai. Frankfurto traukinių stotyje atkreipėme dėmesį į suskirstytas šiukšliadėžes. Pasidomėjome ir jų turiniu - popieriui skirtuose skyriuose buvo popierinės šiukšlės, plastmasei - plastmasė ir pan. Anksti ryte Strasbūre stebėjau šiukšliadėžių valymo darbą, kuris vyksta panašiai kaip Elektrėnuose: šiukšlės iškratomos į šiukšliavežes, tik pagal skyrius.
Viešbučiai pigūs, o kavines uždaro anksti
Į Frankfurtą skridome lėktuvu, o iš ten vykome traukiniu su persėdimais. Strasbūre pasitiko mūsų mielas vadovas R. Pyragis. Apgyvendino puikiame viešbutyje, kuriame naktis triviečiame kambaryje mums kainavo tik 34 eurus. Strasbūro viešbučiuose triviečio ir vienviečio kambario kaina vienoda. Jei būtume žinoję, galėjome sutaupyti. Mes įpratę gyventi po tris. Tačiau prancūzai, galbūt, neteisingai suprastų. Nusiplovę kelionės dulkes, skubėjome į miestą vakarieniauti. Mūsų nuostabai, miesto pakraštyje 20 val. visos kavinės ir parduotuvės buvo uždarytos. Po ilgų klajonių suradome greito maisto kavinę, kur už 17 eurų, kaip Lietuvoje sakome, apgavome pilvą.
Visi keliai veda iš kavinės
Antradienio rytą, gavę akreditaciją ir komandiruotės pinigus, pasinėrėme į Europos Parlamento darbą. ši\ek tiek paklaidžioję, supratome, kad ir Strasbūro Parlamente visi keliai veda iš kavinės. Trys žalios pievos kilimais dengtos kavinės - žiniasklaidai, svečiams ir europarlamentarams - viena šalia kitos. Į paskutinę galima patekti tik pakvietus europarlamentarui. Prieš tai pareigūnai perspėja, kad fotografuoti griežtai draudžiama. Europarlamentai saugomi nuo paparacių, galinčių platinti viešuosius asmenis kompromituojančias nuotraukas. Mus į europarlamentarų kavinę pakvietė V. Landsbergis. Visus susitikimus su europarlamentarais bei jų padėjėjais derinome telefonu ir kelią į susitikimo vietas mintyse braižėme nuo kavinių.
Apie biudžetą Europos Parlamente, kaip ir Savivaldybės tarybos posėdyje
Buvome 2008 metų biudžeto pirmojo svarstymo liudytojais. Pirmiausia savimeilę paglostė, kad Europos Komisijos narė, atsakinga už finansinį programavimą ir biudžetą, yra mūsų šalies atstovė Dalia Grybauskaitė. Kaip ir kiekvieną kartą, savo kalbą ji pradėjo gimtąja - lietuvių - kalba, vėliau kalbėjo angliškai. Komisarė dėkojo komisijos nariams už sėkmingą darbą, ruošiant biudžeto projektą, kalbėjo apie mokesčių mokėtojų pinigus, kurie turi būti pagrįstai išleisti piliečių gerovei. Diskusijose dalyvavę komitetų pirmininkai  siūlė daugiau lėšų skirti Kosovo klausimo sprendimui bei pagalbai Palestinai. Europarlamentarai diskutavo apie Sanglaudos fondo lėšas, kurios 2007 metais nebuvo pilnai panaudotos, ir siūlė jas sumažinti. EP Biudžeto komitetas nepritaria ES Tarybos siūlymui sumažinti finansavimą, skirtą konkurencingumui, ūkio augimui ir užimtumui. Europarlamentarai diskutavo apie Tarybos siūlymą sumažinti daugelio ES agentūrų lėšas. Po balsavimo tęsis Parlamento ir ES Tarybos derybos dėl biudžeto projekto. O gruodį europarlamentarai balsuos dėl 2008 m. ES biudžeto suderinimo. Biudžeto svarstymas Europos Parlamente priminė savivaldybės tarybos posėdį, kur skirstomi mokesčių mokėtojų surinkti pinigai, kalbėjo apie apkarpytą biudžetą, pinigų stygių įvairioms programoms, taupymą ir pan.
V. Landsbergis: „Padėkite apginti Baltijos jūrą”
Spaudos konferencijų salėje į spaudos konferenciją „Europos Sąjungos - Rusijos energetiniai santykiai: Rusijos ir Vokietijos Baltijos jūros dugnu tiesiamo dujotiekio poveikis aplinkai" susirinko gausus žurnalistų būrys. Pasak E. Gentvilo, Europos Parlamente V. Landsbergį žino kaip Tarybų Sąjungos ardytoją, todėl jo spaudos konferencijose žurnalistų niekada  netrūksta. Pristatyta Peticija dėl Šiaurės Europos dujotiekio poveikio Baltijos jūrai, kurią pasirašė beveik 26 tūkstančiai įvairių šalių piliečių bei 18 nevyriausybinių organizacijų, susirūpinusių Šiaurės srovės dujotiekio poveikiu trapiai Baltijos jūros ekosistemai. Peticiją pristatė Europos Parlamento nariai Ch. Beazley, Baltijos Europos intergrupės pirmininkas  V. Landsbergis ir Europos reikalų komiteto pirmininkas T. Kelam. Spaudos konferencijoje dalyvavo peticijos iniciatoriai: projekto koordinatorė R. Morkūnaitė, Vilniaus universiteto Ekologijos instituto prof. habil. dr. J. Baršienė ir Lietuvos Skautijos atstovas ryšiams su visuomene E. Karklelis. Lietuvos nevyriausybinės organizacijos iniciavo peticijos „Apgink Baltijos jūrą, kol ne vėlu!“ pasirašymą, kai didžiosios Vokietijos ir Rusijos kompanijos slapta susitarė tiesti dujotiekį Baltijos jūros dugnu. Šiaurės srovės dujotiekis, kurį ketina įgyvendinti Rusijos ir Vokietijos kompanijos milžinės, bus statomas, sprogdinant ir kasant Baltijos jūros dugną, ir drieksis išilgai visos Baltijos jūros. Pasak prof. J. Baršienės, Baltijos jūroje po II Pasaulinio karo palaidota daugybė ginklų. Juos pajudinus, Baltijos jūrai gresia ekologinė katastrofa. Dėl to labiausiai nukentėtų Skandinavijos šalys. Tuo ypatingai susidomėjo Suomijos žurnalistas, kuris persekiojo Lietuvos atstovus, kol gavo reikalingą informaciją. Gal Skandinavijos šalys susidomės joms gresiančiu pavojumi ir Europos Sąjungos šalys atsilieps į Lietuvos šauksmą. Profesorius V. Landsbergis kvietė ir Lietuvos žurnalistus padėti apginti Baltijos jūrą. Klausiau, ką apie šį projektą kalba Vokietijos europarlamentarai. Atsakė, kad tik pečiais gūžčioja ir tiki pasakomis, kad nieko nebegalima pakeisti. Man šis protestas asocijavosi su Kazokiškių bendruomenės pasipriešinimu prieš sąvartyno statybą.
Lyja lietus. Tyliai į langą dunksi dangaus ašaros ir aš jaučiu, kad tai, kaip niekad, neliečia mano dabartinės nuotaikos. Mano širdis plaka greičiau ir man visai neliūdna. Cha, verkia dangus ir ašaros dabar jam graužia akis, o aš jaučiu keistą jausmą. Jis geras ir malonus. Mano galvoje milijonas tuščių minčių, bet aš dėl to visiškai nesijaudinu.
Galėčiau dabar bėgioti ir gerti visas dangaus ašaras ir net menkiausias liūdesio trupinėlis negalėtų pasiekti mano širdies! Nes aš myliu! Taip myliu... Dabar aš gyvenu tarp svajonių, adrenalino ir mokslų... Kažkaip per daug jausmų, bet kartais jie užgriūva kaip uraganas, pasiautėja kūne ir dingsta... Bet dabar kitaip, jie nedingsta jau metus - tris mėnesius - keturiolika dienų. O taip, kažkas naujo ir nepakartojamo. Tas jausmas dar nė karto neprivertė manęs suabejoti, bet dažnai manyje palieka didelį silpnumą ir užkelia aukštai aukštai ant debesų... Ir aš niekaip negaliu nuo to apsiginti, nors, tiesą sakant, nenoriu! Taip, tai meilė! Bet palaukit. O KAS YRA MEILĖ? Nuo pat vaikystės girdžiu šį žodį, bet iki šiol man niekas tiksliai ir aiškiai neatsakė į šį klausimą. Todėl per visus 17 savo gyvenimo metų turėjau pati suprasti, kas tai yra. Ir štai kokią nuomonę susidariau:
Tai jausmas, kurį kiekvienas jaučiame skirtingai, tai kiekvieno žmogaus individualus džiaugsmo ir skausmo mišinys, kuris niekuomet neduoda ramybės. „Ateitis priklauso nuo meilės...“ Auksiniai Karolio Vojtylos žodžiai, tiesa? Dabar žodis „meilė“ vartojamas visur: reklamose, dainose, ant perkamų prekių etikečių, drabužių, netgi ant sienų. Taigi, taip jis po truputį tampa bevertis ir kiekvienam naujam angeliukui, atėjusiam į šį pasaulį, tampa vis sunkiau suvokti, kas tai yra. Tačiau kiekvienas norime, kad mus mylėtų ir norime mylėti patys, nors ir gerai nesuvokiame, kas tai. 17 metų visgi nemaža patirtis, todėl aš pasistengsiu išaiškinti jums, KAS YRA MEILĖ.
1. Meilė neatsiejama nuo širdies, nes būtent joje ji gimsta! Kalbu ne apie kumščio dydžio raumenuką, plakantį krūtinėje. Mano manymu, širdis yra beribis sielos veidrodis, kurį galima skirstyti į tris dalis: tikėjimą, viltį ir, žinoma, meilę).
2. Sudaužius dvi šio veidrodžio dalis, neišvengiamai subyra ir trečia...
3. Žmonės turi galią daužyti kitų širdis, neįvertindami, kokią neapsakomą žalą padaro tiems, kurie tiki jausmais.
4. Meilė - tai nepatogumai. Ji apima visą žmogų. Jis turi išlaikyti visą jos svorį. Ir viso likimo svorį...
5. „Meilė- tai tik kaukė skausmui, kuris lengviau galėtų patekti į mūsų širdis“. Tai žodžiai žmogaus, kurio sielos veidrodį kažkas jau įskėlė ir jis bijo tikėti tyros ir šiltos meilės egzistavimu. (Blogiausia, kad toks požiūris yra kupinas pykčio ir skausmo, o visa tai gali amžiams atšaldyti jausmus ir niekada į savo širdelę nebeįsileisti tikrosios palaimos - meilės).
6. Argi tai ne tiesa, ką labiausiai jauti? Juk jei žmogaus jausmai yra labai stiprūs, nesvarbu, tai pagieža, pyktis ar meilė, jie tikri ir žmogus bus įsitikinęs savo teisumu, tuo vadovausis ir tą parodys.
7. Romantika - meilės apsiaustas, kuris kaitina meilės liepsną. (Gaila, kad šiais laikais atvirus ir jausmingus pokalbius pakeitė trumposios žinutės telefonu.).
8. O gal meilė pikta? Nes nespėja subręsti ir jai trūksta romantikos...?
9. „Iš vėjyje besiplaikstančio ežero kvapo aš susikursiu Tave. Prisijaukinsiu bangas, kol lašas po lašo Tu paskandinsi mane. Sausą deguonį palikus, aš grimsiu gilyn ir daugiau niekada neieškosiu vandens sudykumėjusiam ilgesy. Daugiau niekada nebebūsiu viena“.
Meilė - nenoras būti vienam.
10. Daugelis bando pasakyti, kas yra meilė, bet tai kalbėjimas vėjui dykumoje.
Meilė - tai visas dešimtukas! Visi šie dešimt punktų, kuriuos aš jums išvardinau, dešimt Dievo įsakymų, dešimt nuopuolio ratų, yra dešimt žingsnių laimės link, ir... Ir dar prie viso to mano malda „meilei“ :
„,- Vardan Dievo Tėvo: Meile, noriu jausti, šypsotis, užsimerkti, atsimerkti ir matyti Tave, Tavo akis, kuriose norėčiau paskęsti... Noriu liesti Tave... Noriu jausti tuos malonius, švelnius ir minkštus šiurpuliukus, kai paimi mano ranką... Noriu turėti Tave šalia... arti, arti... Nes tik meilėje galiu pajausti, kad jaučiu, kad gyvenu, kad turiu tai, ko niekas neturi...
- Ir sūnaus: Meile, Tave saugo šie žodžiai, kuriuos turi atsiminti ir jais vadovautis kiekvienas: Jausmas... Tyrumas... Žodis... Pagarba... Išmintis... Prasmė... Tikėjimas... Ištikimybė... Švelnumas... Pasitikėjimas... Supratingumas...Gėris...
- Ir šventosios dvasios: Meile, Dievo dovana - gyvenimas. Gyvenimo dovana - meilė. Mylėkime iš pirmo žvilgsnio, bet tegul tas žvilgsnis būna iš širdies!
Spalio 25 - osios rytas Semeliškių vidurinėje mokykloje prasidėjo renginiu, skirtu Lietuvos Respublikos Konstitucijos dienai paminėti.
Vienuoliktos klasės mokiniai surengė originalią šventę - Konstitucijos pamoką.
Visus trumpai supažindino su Konstitucijos sąvoka, jos reikšme Lietuvos Respublikos piliečiams, uždavinėjo klausimus. Aktyviau reiškėsi tik keli mokiniai. Sumanymas šventę organizuoti kaip pamoką kilo dėl to, kad norėjo mokyklos bendruomenę plačiau supažindinti su Lietuvos Respublikos Konstitucija. Visi plačiau sužinojo ne tik apie savo teises, bet ir pareigas.
Konstitucijos dienai buvo paskelbtas konkursas “Konstitucija mano akimis". Semeliškių vidurinės mokyklos mokiniai galėjo dalyvauti rašinių arba piešinių apie Konstituciją konkurse. Dalyviai Semeliškių vidurinės mokyklos direktorės apdovanoti Lietuvos Respublikos Konstitucijomis ir padėkos raštais. Pirmą vietą užėmusi Giedrė Aleškevičiūtė gavo diplomą už piešinį, kuriame atsispindėjo lygios vaikų teisės, o juk teisę į saugų gyvenimą ir gražią vaikystę turi kiekvienas vaikas.
Vyriškis sakė niekaip nesuprantąs, kodėl daktarė, žinodama, kad moteriai skaudą dantį, nerado laiko jos priimti, vertė tiek ilgai laukti. „Negi kai kurie gydytojai jau visai prarado žmogiškumą, tapo abejingi kito skausmui, - piktinosi vyriškis. - Mačiau, kaip žmona dėl to sielojosi, todėl nutariau netylėti.
Be to, manau, kad tos klinikos paslaugų mes apskritai atsisakysime".
Odontologė S. Žiobakienė sakė pamenanti tą atvejį, tačiau apie jį pasakojo kiek kitaip nei A. Saudargas. Pasak gydytojos, moteris iš anksto jai pasiskambino ir išdėstė savo bėdą - kad baisiai gelia dantį, kad sutinęs visas žandas. „Moteris dar abejojo, ar jai važiuoti į kliniką, bet mes liepėme būtinai atvykti", - tvirtino gydytoja.
Kai S. Saudargienė atvyko, iš jos buvo paimta asmens sveikatos priežiūros kortelė. „Taip, mes jai liepėme laukti, tačiau, kai išėjome jos pakviesti, moters koridoriuje jau nebebuvo. Žmonės pasakė, kad ji nusprendė nebelaukti", - pasakojo S. Žiobakienė.
Gydytoja tvirtino, jog S. Saudargienė keturių valandų už durų tikrai nelaukė - esą praėjo ne daugiau kaip pusantros ar dvi valandos. „Jei ji namuose tris paras kentėjo, tai, atvykusi į kliniką, jau poros valandų nebeiškentė? Mes visus, kas kreipiasi dėl skaudamų dantų, perspėjame, kad teks palaukti ir pakentėti. O jai kantrybės pritrūko", - savo poziciją gynė gydytoja.
Na, taip, kelios valandos - neilgas laiko tarpas, tačiau, kai tenka kęsti baisų skausmą, ir penkios minutės gali virsti amžinybe.
Anot S. Žiobakienės, patekti pas odontologą nėra labai paprasta - gavus taloną, savo eilės reikia laukti net po kelis mėnesius. Tiesa, jei pacientui skauda dantį, jis priimamas ir be talono. „Bet tą pačią minutę, kai pacientas ateina, jo priimti negalime. Visiems tenka palaukti. Juk negalime ignoruoti ir tų, kurie savo eilės laukė kelis mėnesius. Danties skausmą kenčiančius žmones paprastai „įspraudžiame" tarp tų, kurie turi talonus", - aiškino odontologė.
Šeimos klinikos „Inesa" vyr. gydytoja Irena Taučienė sakė suprantanti žmonių nenorą po kelias valandas sėdėti prie gydytojo kabineto durų, bet, pasak klinikos vadovės, ir gydytojus reikia suprasti. „Kiekvienas odontologas per dieną priima po keliolika pacientų su talonais, be to, dar po kelis ateina dėl skaudamo danties. Ir visus reikia spėti priimti", - savo pavaldinę užstojo I. Taučienė.
Anot vyr. gydytojos, odontologė S. Žiobakienė S. Saudargienę tikrai būtų pakvietusi į kabinetą ir suteikusi jai pagalbą, jei tik ji būtų turėjusi dar truputį... kantrybės. Tačiau pacientė kęsti, matyt, nebegalėjo.
Artėjant rinkimams į savivaldybių tarybas, politikai vis dažniau deklaruoja, kokia jiems svarbi visuomenė, kiekvieno jos nario interesai ir problemos, kaip norima visiems padėti. „Plungės" laikraštis plungiškiams politikams siūlo galimybę įrodyti, kad jų žodžiai nesiskiria nuo darbų ir kad jiems išties rūpi kiekvienas visuomenės narys. Nesvarbu, koks jis bebūtų. Taigi puiki galimybė pasireikšti - reikia tik pagelbėti savo namų neturinčiai, jau kelis mėnesius apleistose buvusių kareivinių patalpose tarp šiukšlių gyvenančiai ir šaltį kenčiančiai benamei moteriškei. Ar atsiras norinčiųjų ištiesti pagalbos ranką? O gal apie norą pagelbėti sugebame tik garsiai kalbėti?
Plungiškė Vida P. (redakcijai pavardė žinoma) apleistame pastate, kuriame tarybiniais laikais buvo kareivinės, o vėliau - Krašto apsaugos savanorių pajėgų būstinė, gyvena nuo vasaros. Tiesa, kol buvo šilta, moteris gyvenimo sąlygomis pernelyg nesiskundė, o dabar Vidai jau baisoka - juk bet kurią naktį gali mirtinai sušalti. Juolab kad pastatas, kuriame ji gyvena, - išdaužytais langais, be lauko durų. Aišku, ir jokio šildymo ten nėra.
Į nedidelį kambarėlį, kuriame, beje, tebėra ir langai, ir durys, moteris yra prisinešusi senų čiužinių, antklodžių, drabužių. Iš jų padarytas guolis, kuriame Vida ir leidžia savo dienas bei naktis. Paklausta, ar nešalta, ji atsako, jog po antklodėmis gana šilta. Be to, nakvynei pas ją vienas draugas ateina - su juo šaltos naktys šiltesnės. „Bet tas vyras nėra mano sugyventinis, jis man - kaip brolis", - tvirtino moteriškė.
Pajamų ji neturi. O duoną valgo iš to, ką gauna pardavusi kokį galą metalinio vamzdžio ar rastą tuščią butelį.
Kailiniais vilkinti, kepurę užsimaukšlinusi paburkusio veido moteris atrodo lyg būtų jau pensinio amžiaus - kokių septyniasdešimties metų. Tačiau vaizdas apgauna, iš tiesų ji gerokai jaunesnė - tik 44-erių. Vadinasi, dar gana jauna, darbinga ir daug nuveikti galinti moteris. Bet gyvenimo aplamdyta varguolė nesijaučia nei jauna, nei energinga. Ir apie darbą ji tik pasvajoja - tokios, kaip ji dabar atrodo, niekas į darbą tikrai nepriims, net pro duris neįsileis.
Paklausta, kas privertė gyventi tokiomis sąlygomis, Vida pravirko. Ji nė kiek neslėpdama dėstė savo istoriją: „Turėjau vyrą, du vaikus. Buvom užgyvenę butą, automobilį. Bet vyras pradėjo eiti pas kitas, o aš įjunkau gerti. Tuomet man buvo apie trisdešimt. Tuo ir baigėsi mano normalus gyvenimas".
Prieš kelerius metus Vida turėjo sugyventinį. Pas jį ir gyveno. Deja, vyras pasiligojo - susirgo kepenų ciroze, nuo kurios gana greitai mirė. Po sugyventinio mirties jo motina išvarė Vidą iš namų. Taip ji atsidūrė gatvėje. Kurį laiką ji glaudėsi Nakvynės namuose. Tačiau vėl koją pakišo alkoholis - moteriškė užgėrė, todėl tuos namus teko palikti.
Taigi nuo praėjusios vasaros ji gyvena minėtajame apleistame pastate Dariaus ir Girėno gatvėje. Ko gero, daug kas pasakytų, jog pati kalta, kad taip gyveno, iki to nusirito. Gal ir kalta, bet pagalvojęs, kas tos moters laukia, kas jai gali nutikti, vis dėlto imi manyti, kad kažkas turėtų jai pagelbėti, turėtų pasirūpinti. Juk Vida bet kurią naktį gali mirtinai sušalti arba nušalti plonai apautas kojas. Tuomet jas tektų amputuoti, o moteriškė visam likusiam gyvenimui liktų neįgali.
Paklausta, kodėl pati neieško pagalbos, Vida sako buvusi ir Nakvynės namuose, ir Savivaldybėje vienkartinės pašalpos prašiusi. Į Nakvynės namus jos nepriėmė - liepė pirma išsigydyti žaizdotą galvą. O vienkartinę pašalpą ketino skirti - už ją moteris žada pirkti vaistų.
O kodėl į gydytojus ji nesikreipia? „Esu registruota „Pulse". Visai neseniai lankiausi pas savo šeimos gydytoją, bet ji manęs į ligoninę neguldo. Liepė tik pas odos gydytoją nueiti. Nėjau, nes žinojau, kuo visa tai baigsis: man išrašys vaistų, o aš neturėsiu už ką jų nusipirkti. Taigi kam ir pas tą gydytoją eiti", - kalbėjo moteris.
Paklausta, kur šiuo metu yra jos vaikai, Vida sako, jog 23 metų dukra Laura gyvena Airijoje. Ten ji išvyko prieš 4 metus. O devyniolikmetis sūnus Kaziukas pas gimines gyvena. Ar jie žino, kur yra motina ir kokiomis sąlygomis ji gyvena? „Ne, niekas nežino. Vaikai turbūt mano, kad manęs jau ir gyvos nebėra. Jau kelerius metus nesu jų mačiusi. O dukters net nežinočiau kur ieškoti", - paaiškino Vida.
Vidos vyras, su kuriuo ji iki šiol nėra išsiskyrusi, šiuo metu gyvena Nakvynės namuose. Pasak moters, jam ten gerai - šilta, saugu, yra kur nusiprausti. O ji ar norėtų pakeisti gyvenimo būdą, ar norėtų turėti namus, darbą? Taip, sako moteris, ji ir gyvenimo būdą pakeistų, ir gerti mestų, ir darbo imtųsi. Kad tik dabar ja kas pasirūpintų, kad bent truputį padėtų atsitiesti.
Beje, panašu, jog apleistame pastate gyvena ne tik Vida su savo draugu, bet ir dar keli žmones: vieną radome miegantį, dar du - vaikštinėjančius po patalpas. Aišku, jog tai taip pat žmonės, neturintys jokio nuosavo kampo.
Palaikams pargabenti ir laidotuvėms prireikė net 19 tūkstančių
Sausio pabaigoje Savivaldybės administracija gavo plungiškės pensininkės Agnieškos Paulauskienės prašymą skirti lėšų Londone žuvusios dukters palaikams pargabenti. Antradienį šį prašymą svarstė kolegija. Nuspręsta - Savivaldybė pagelbės.
Lina LIŪNIENĖ
Kaip pasakojo A. Paulauskienė, jos dukra, kurios vardo ir pavardės moteris sakyti nenorėjo, pernai liepą atšventė savo 50-metį. Iki išvykimo į Angliją ji gyveno Panevėžyje, turėjo dvi dukras ir anūką.
Daug metų moteris dirbo Panevėžio autokompresorių gamykloje, o šiai bankrutavus, ėmėsi privataus verslo - atidarė savo valgyklą. Lietuvai įstojus į Europos Sąjungą, viešojo maitinimo įstaigoms pradėti kelti didžiuliai reikalavimai.
Negalėdama jų įvykdyti, moteris šio verslo atsisakė. Taigi liko be darbo. O tai ir paskatino ją uždarbio bei laimės ieškoti svetur, o tiksliau - Anglijoje. Juolab kad viena jos draugė jau seniau buvo išvykusi į tą šalį ir jai ten gerai sekėsi.
„Ta draugė mano dukrą ir pakvietė atvykti į Londoną. Tikėdamasi, kad viskas klosis gerai, ji išvažiavo. Į namus grįždavo tik pasisvečiuoti, o praėjusią vasarą, per dukters 50-metį, mes patys buvome nuvykę į Angliją jos aplankyti ", - pasakojo A. Paulauskienė. Anot jos, dukra Londone išgyveno daugiau nei dvejus metus. Turėjo darbą, neblogai uždirbo. Gyvenimu svetur ji pernelyg nesiskundė, bet...
Šių metų sausio 21-ąją sunkiai sužalota A. Paulauskienės dukra buvo rasta namo laiptinėje. Ji buvo dar gyva. Tačiau netrukus gyvybė užgeso. Kas ir kodėl nužudė dukterį, A. Paulauskienė sakė nežinanti, be to, ir nenorinti apie tai kalbėti - per daug skaudu, pernelyg atvira tebėra netekties žaizda. Aišku viena - žmogaus, galėjusio dar gyventi ir gyventi, nebėra...
Kadangi A. Paulauskienei jau daugiau nei septyniasdešimt metų, žuvusios dukters palaikų pargabenimu iš užsienio rūpinosi kita jos dukra: Lietuvoje ieškojo firmos, užsiimančios palaikų pargabenimu iš kitų šalių, vyko į Londoną, bendravo su tenykščiais pareigūnais. Pasak velionės sesers, užsienyje jai labiausiai pagelbėjo Londono policija, o Lietuvos ambasada nė piršto nepajudino.
Žuvusiosios palaikai į Lietuvą pargabenti vasario pradžioje. Laidotuvės vyko Plungėje. „Parsivežti dukters palaikus ir ją palaidoti mums kainavo 19 tūkstančių litų. Abu su vyru esame pensininkai, silpnos sveikatos, todėl ir kreipėmės į Savivaldybę pagalbos. Tikimės, kad būsime suprasti ir sulauksime paramos", - kalbėjo moteris.
Praėjusiais metais šeima išgyveno taip pat labai skaudžią netektį - teko laidoti avarijoje žuvusį aštuoniolikmetį anūką Dovydą, kurį A. Paulauskienė su vyru augino nuo pirmosios dienos ir mylėjo kaip savo sūnų. Šis vaikinas buvo dabar žuvusios dukters krikštasūnis. Beje, prieš daugelį metų Paulauskai yra palaidoję ir dar vieną savo vaiką. „Taigi dabar jau tris kapelius lankome", - apgailestavo moteris.
Kaip jau minėjome, Savivaldybė Paulauskams žada pagelbėti - kolegija nutarė, jog paramą reikia skirti. Tik dėl sumos dar neapsispręsta.
Išrinktoji Plungės savivaldybės taryba – marga kaip genelis
Plungės rajono rinkimų apygardoje 13 839* dalyvavusiųjų rinkimuose valia 25 Plungės savivaldybės mandatai pasiskirstė taip: Tėvynės sąjunga (konservatoriai, politiniai kaliniai ir tremtiniai, krikščioniškieji demokratai) - 6, Liberalų ir centro sąjunga - 4, Lietuvos socialdemokratų partija - 4, partija „Tvarka ir Teisingumas” - 3, Lietuvos socialdemokratų sąjunga - 2, Lietuvos valstiečių liaudininkų sąjunga - 2, Lietuvos Respublikos liberalų sąjūdis - 2, Naujoji sąjunga bei Lietuvos krikščionys demokratai - po 1. Darbo partija ir Lietuvos centro partija surinko per mažai rinkėjų balsų, kad patektų į tarybą.
Rietavo rinkimų apygardoje 3 959 rinkėjų balsai lėmė, kad 21 vieta taryboje tektų Liberalų ir centro sąjungos (12), Lietuvos socialdemokratų partijos (3), Lietuvos krikščionių demokratų (2), Darbo partijos, Lietuvos valstiečių liaudininkų sąjungos, partijos „Tvarka ir teisingumas” bei Tėvynės sąjungos (po 1) kandidatams. Naujosios sąjungos atstovai surinko per mažai balsų ir į Rietavo savivaldybės tarybą nepateks.
Plungės rajono rinkimų apygardoje balsuoti turėjo teisę 33 515 rinkėjų. Savo valią pareiškė 41,29 procento rinkėjų. 12 018 biuletenių rasta balsadėžėse, 1252 - gauti paštu. 569 biuleteniai pripažinti negaliojančiais.
Akivaizdu, kad Plungės savivaldybės gyventojų politinis aktyvumas rinkimuose į savivaldybių tarybas blėsta: prieš ketvertą metų balsuoti atėjo 18 859 rinkėjai.
Siekiant objektyvumo, buvo uždrausta rinkėjus papirkinėti koncertais, kitokiomis atrakcijomis ar smulkiomis dovanėlėmis. Akivaizdžių balsų pirkimo atvejų, prasidėjus balsavimui, nebuvo nustatyta.
Plungės savivaldybės gyventojai pakviesti balsuoti įprastose vietose, tik A. Jucio rinkimų apylinkė iš „Ryto” pagrindinės mokyklos persikėlė į Plungės Mykolo Oginskio meno mokyklos salę.
Visą dieną buvo aptarinėjamos ir iš skaidraus plastiko pagamintos balsadėžės. Rinkėjus tas skaidrumas kiek trikdė. Didžiausias balsuotojų srautas į rinkimų apylinkes suplūdo pirmojoje dienos pusėje, tačiau rinkėjų atėjo ir prieš pat balsavimo pabaigą. 19 valandos duomenimis, rinkimuose buvo dalyvavę 36,85 proc. turinčiųjų teisę balsuoti.
Laikas balsuoti, kaip žinia, baigėsi 20 valandą.
21.15 valandą apsilankėme Plungės savivaldybėje įsikūrusioje centrinėje rinkimų būstinėje. Biuletenių dar nebuvo pristačiusi nė viena rinkimų apylinkė, netgi Milašaičių, kuri visuose ankstesniuose rinkimuose šiuo požiūriu būdavo nepralenkiama. Po kelių minučių pirmoji iš visų apylinkių preliminarius rezultatus pranešė Narvaišių rinkimų apylinkė.
Pasipylė pranešimai ir iš kitų rinkimų apylinkių. Iš pradžių aiškaus lyderio lyg ir nebuvo, todėl piršosi mintis, kad po šių rinkimų Plungės savivaldybės taryba gali būti marga kaip genelis...
Rinkimų rezultatų belaukiančių Tėvynės sąjungos atstovų būstinėje kvepėjo kava bei namuose gaminta balta mišraine. Atėjusiuosius konservatoriai vaišino ir „Kregždutės” saldainiais... Gauti pirmieji balsavimo rezultatai Tėvynės sąjungą nuteikė labai optimistiškai. Elvyra Lapukienė neslėpė laukianti, jog į šią tarybą rinkėjai deleguotų mažiau, nei buvo ankstesnėje, partijų - gal tada pavyks sudaryti darbingą ir už priimtus sprendimus pasirengusią visą atsakomybę prisiimti vietos valdžią? Tėvynės sąjunga prieš rinkimus apie galimas koalicijas ir postų dalybas su kitomis partijomis sakė nekalbėjusi, tačiau neslėpė, jog į partnerius rinktųsi miesto ir rajono reikalams atstovausiančius, o ne naudos vien savo įmonei siekiančius žmones.
Savo būstinėje rezultatų laukiantys socialdemokratų partijos atstovai, pasak lyderio A. Krauleidžio, tikėjosi geriausio rezultato: jeigu partijos numeris rinkimuose buvo tryliktas, būtų gražu ir 13 vietų taryboje gauti! Apie galimas partnerystes jie kalbėjo labai diplomatiškai.
Netilo šurmulys ir Naujosios sąjungos būstinėje. Kaip sakė Plungės socialliberalų lyderis G. Orda, šie rinkimai partijai - jau treti, todėl gera proga pasitikrinti, ar pavyks pateisinti rinkėjų pasitikėjimą. Socialliberalai apgailestavo, kad savivaldybių rinkimuose dalyvavo per mažai rinkėjų. Jeigu būtų buvę aktyvesni mokytis į didmiesčius išvažiavę studentai, rezultatai, ko gero, būtų daug optimistiškesni...
Pasipylus pirmiesiems balsavimo rezultatams, puiki nuotaika sklandė Liberalų ir centro sąjungos būstinėje. Apgulę kompiuterį liberalcentristai kiekvieną naują pranešimą palydėdavo entuziastingais šūksniais. Meras A. Pečiulis prognozavo, kad šiuose rinkimuose į tarybą pavyks gauti ne mažiau nei 4 vietas. Pasirodo, pataikė kaip pirštu į akį! Liberalcentristai taip pat buvo pasirengę deryboms ir net tą pačią naktį suformavo derybininkų sąstatą.
Visai neprastai savo, kaip naujokų, pasirodymą Savivaldybės tarybos rinkimuose įvertino susibūrusieji į liberalų sąjūdį. V. Jonučio nuomone, rinkėjai anksčiau ar vėliau turės atsijoti pelus nuo grūdų ir rinktis sąžiningus, o ne vien kalbančius ir daug žadančius. Jo nuomone, tvarkos tiek Lietuvoje, tiek Plungėje dar labai trūksta.
Senamiesčio aikštė: kažkas ne taip...
Solidarizuojamės su visais plungiškiais, kurie drįsta po truputį, pusbalsiu kritikuoti pradėtus Senamiesčio aikštės rekonstrukcijos darbus. Kažkas čia ne taip - vėluoja valstybės skirtas finansavimas, todėl kalbama, kad daug ko teks atsisakyti, bent jau laikinai...
Aurelija VAITKIENĖ
Pavasario saulei prašvitus meiliai, išdžiūvo išrausta J. Tumo-Vaižganto gatvė, ir dulkių kamuoliai pakilo iki pat dangaus. Pėstiems vaikščioti čia nelabai rekomenduojama, nes smėlio pripustys pilnas akis, burną, už apykaklės. Plungiškiai turi morališkai nusiteikti vaikščioti nuo dulkių papilkavusiais drabužiais... O automobilių visai plauti neapsimoka, kol vyksta aikštės prieigų rekonstrukcija.
Ir kas galėjo pagalvoti, kad tas pavasaris ateis taip anksti, iš anksto nieko neįspėjęs! Redakcijos žiniomis, kol kas dar nedirba nė viena asfaltbetonio masę gaminanti įmonė. Kai tik kuri užkais savo smalos katilus, plungiškiai, ko gero, bus vieni iš pirmųjų eilėje, kad iškaulytų masės išdarkytai J. Tumo-Vaižganto gatvės atkarpėlei uždengti.
Kalbama, kad ir pati Senamiesčio aikštė gali atrodyti ne taip nuostabiai gražiai, kaip, pristatydami projektą plungiškiams, žadėjo jo autoriai. Lyg ir buvo kalbėta, kad aikštė bus grindžiama trinkelėmis (kaip Palangos J. Basanavičiaus gatvė), o štai dabar klojamos didelių matmenų ir seno dizaino šaligatvio plytelės iš pilko betono... Esą projekto autoriai būtent taip „mato" aikštės erdvę!
Senamiesčio aikštės rekonstrukcijos užsakovų, projektuotojų iš KTU Statybos ir architektūros fakulteto Kraštotvarkos centro ir rangovų – UAB „Plungės Jonis" – nuomonės susikirto dėl kelių sutarties punktų. Kovo 28 dieną Plungės savivaldybės Vietos ūkio ir kapitalinės statybos skyriaus vedėjo Arūno Šlekonio kabinete vyko gamybinis pasitarimas, ką ir kaip daryti su kol kas turimomis lėšomis - 460 tūkstančių litų, kuriuos prisidėti prie aikštės rekonstrukcijos skyrė pati Plungės savivaldybė. Bendra projekto sąmata – 5 380 831 litas. Aikštei (ir jos prieigoms) numatyti apie 3 mln. Lt. Atvirai prisipažinsime, kad pokalbio detalių nežinome, nes jis vyko už uždarų durų. Tačiau Plungės savivaldybės administracija pareikalavo, kad iki miesto šventės (kurią šiemet numatoma rengti per Jonines) būtų uždengta tai, kas buvo išardyta.
Kita vertus, gal reikia apsišarvuoti kantrybe. Juk ir kinų siena ne per metus buvo pastatyta...
Žemaitijos televizija atlyginimus išmoka tik įsikišus teismui
Ketvirtadienį Plungės rajono apylinkės teismas turėjo nagrinėti civilinę bylą, kurioje plungiškis Alvydas Jurgutis iš viešosios įstaigos Žemaitijos televizijos (ŽTV) reikalauja joje uždirbtų 1 500 litų. Tačiau byla iš esmės dar nenagrinėta - šalims duota laiko susitaikyti.
Lina LIŪNIENĖ
Operatoriumi dirbantis A. Jurgutis su ŽTV buvo sudaręs autorinę sutartį. Pagal ją už atliktą darbą operatoriui turėjo būti išmokėtas 1 500 litų honoraras. Tačiau atlygio už darbą A. Jurgutis nesulaukė. Todėl kreipėsi į teismą. Ieškovas, paklaustas, ar sutiktų taikytis su buvusiu darbdaviu - ŽTV, atsakė teigiamai. Tik viena sąlyga - tegu sumoka tai, kas uždirbta.
Žemaitijos televizijos interesams teisme atstovaujantis direktorius Liutauras Valickas ieškinio neginčijo. Jis neneigė, kad televizija A. Jurgučiui nesumokėjo honoraro. Direktorius nesutiko tik dėl sumos - esą ŽTV operatoriui turi sumokėti ne 1500 Lt, o kiek mažesnę sumą - atskaičius 15 proc. pajamų mokesčio.
Tiesa, ieškovas su tuo nesutinka, teigdamas, jog jam priklauso visa suma - be jokių atskaičiavimų.
Paklaustas, ar gali atsiskaityti su A. Jurgučiu, L. Valickas atsakė: „Tuomet, kai A. Jurgučiui reikėjo mokėti honorarą, Žemaitijos televizija turėjo finansinių problemų.
Dabar mūsų padėtis pagerėjo, tad su juo jau galime atsiskaityti".
Skolai grąžinti Žemaitijos televizija turi porą savaičių - kitas teismo posėdis numatytas balandžio 5-ąją. Jei iki to laiko įstaiga atsiskaitys su žmogumi, byla baigsis taikos sutartimi, jei ne - ji bus pradėta nagrinėti iš esmės.
Beje, tai jau ne pirmas kartas, kai Žemaitijos televizija su savo darbuotojais atsiskaito tik padedant teismui. Pernai dėl nesumokėto atlyginimo su įstaiga bylinėjosi buvęs jos vadovas Algirdas Šimkevičius.
Su sūnumis besibylinėjančiai moteriškei prireikė medikų pagalbos
Plungės rajono apylinkės teismą pasiekė gana neįprastas ieškinys - Rietavo savivaldybės Pajūrio kaimo gyventoja Ona Zandovienė iš savo trijų suaugusių sūnų reikalauja pinigų sau pragyventi. Moters teigimu, vaikai turi padėti savo nedarbingai ir paramos reikalingai motinai. O sūnūs - Remigijus, Albinas bei Zigmas Zandovai - su tokiu savo gimdytojos reikalavimu nesutinka. Anot jų, motina, kuriai daug metų vaikai visiškai nerūpėjo, dabar neturi teisės reikalauti nei rūpesčio, nei paramos. Sūnūs jai atsako tuo pačiu, ką kažkada iš jos sakosi gavę, - abejingumu.
Lina LIŪNIENĖ
Sausį savo 60-metį atšventusi O. Zandovienė neatrodo nei ligota, nei susenusi. Atvirkščiai - žvali, energinga, kovingai nusiteikusi, sudaranti pakankamai sveikos moteriškės įspūdį. Daugelis tokio amžiaus būna dar gana darbingos, galinčios pasirūpinti savimi ir dargi vaikams padėti. O. Zandovienė - išimtis. Ji su vaikais jau daug metų menkai tebendrauja ir niekuo jiems nepadeda. Atvirkščiai - reikalauja, kad sūnūs duotų jai pinigų. Savo ieškinyje ji nurodo esanti nedarbinga, reikalinga nuolatinės materialinės paramos. Ar taip yra iš tikrųjų, aiškinsis teismas.
Tiesa, antradienį, kai teisėjas Vaidas Gasiūnas šią bylą jau ketino nagrinėti iš esmės, ieškovei O. Zandovienei staiga sušlubavo sveikata. Pakviesta prisiekti ir pasisakyti, nespėjusi ištarti nė žodžio, moteris griuvo ant grindų. Į teismą buvo iškviesta greitoji medicinos pagalba. Atvykusi felčerė konstatavo, jog O. Zandovienei iš susijaudinimo pakilo kraujo spaudimas. Matyt, dėl to ji ir nualpo. Tiesa, sūnūs kalbėjo ką kita: „Mūsų motina - puiki aktorė. O nualpimą ji dažnai suvaidindavo".
O. Zandovienė gana greitai atsigavo ir sutiko, kad posėdis būtų tęsiamas toliau. Tačiau bylos nagrinėjimas vis vien neįvyko. Mat paaiškėjo, kad ieškovė yra neraštinga - nemoka nei savo pavardės parašyti, nei priesaikos teksto perskaityti. Suabejojęs, ar neraštinga moteris sugebės apginti savo interesus, teisėjas pasiūlė jai pagalbos kreiptis į advokatą. O. Zandovienė su tokiu pasiūlymu sutiko. Dėl to bylos nagrinėjime padaryta pertrauka - ieškovei skirta laiko susirasti advokatą.
Kaip jau minėjome, O. Zandovienė į teismą kreipėsi norėdama, kad sūnūs skirtų lėšų jai išlaikyti. Šešiasdešimtmetė iš kiekvieno vaiko reikalauja po 100 litų kas mėnesį. Taigi sūnūs iš viso jai turėtų skirti 300 Lt. „Užauginau tris sūnus, išleidau juos į gyvenimą. Todėl dabar norėčiau, kad jie manimi pasirūpintų", - taip pačioje posėdžio pradžioje sakė ieškovė.
Jos sūnūs - Remigijus, Albinas ir Zigmas - su motinos ieškiniu nesutinka. „Ji mus į gyvenimą ne išleido, o paleido. Kol buvome visai maži, mumis dar rūpinosi, o kai Remigijus paūgėjo, jis ėmėsi mane ir Zigmą globoti", - pasakojo Albinas.
Vyriausiasis Remigijus Zandovas, kuriam dabar - 32-eji, jau kelerius metus dirba Ispanijoje. 28-erių Albinas su šeima įsikūręs Stumbrių kaime, 26-erių Zigmas - Žadvainiuose. Taigi visi turi savo gyvenimus, yra ši\ek tiek prasigyvenę. Tačiau už tai, ką dabar turi, motinai jie nesijaučia skolingi.
„Į vaikų globos namus mūsų neatidavė, motinai teisės nebuvo atimtos, tačiau jai mes visiškai nerūpėjome. Tai gali paliudyti visas Pajūrio kaimas, kuriame augome. Taurelės mama nemėgo, tačiau labiau už mus jai rūpėjo vyrai", - nieko neslėpdami, pasakojo Albinas ir Zigmas. Anot jų, motinai niekada nerūpėjo, ar vaikai pavalgę, ar jie buvo mokykloje, kaip jiems ten sekėsi. „Mus maitino kaimynai, draugai", - sakė Albinas.
Anot sūnų, motina su tėvu išsiskyrė gana anksti. „Tėvas gal ir būtų norėjęs mumis rūpintis, tačiau mama jo prie mūsų neprileido. Žinome, jog jis siųsdavo alimentus, tačiau mes tų pinigų nematydavome - motina viską išleisdavo savo ir sugyventinių reikmėms", - kalbėjo Albinas. O vienas iš nemaloniausių dalykų, kaip prisimena Albinas ir Zigmas, buvo laiškų rašymas - neraštingos motinos paliepimu, pagal pažinčių skelbimus jie turėdavę rašyti laiškus kažkokiems vyrams. „Tais laiškais ji mus labiausiai užkankindavo", - neslėpė vyrai.
Albino ir Zigmo teigimu, motina tik džiaugdavosi, kad vaikai namus palieka. Remigijus, išėjęs iš namų ir susiradęs darbo, padėjo Albinui ir Zigmui į gyvenimą kabintis. Baigęs 9 klases, ir Albinas motiną paliko. Tuomet jiedu su broliu jau abu Zigmu rūpinosi. „Kadangi sugebėjome vienas kitu pasirūpinti, valdžiai neužkliuvome. Matyt, dėl to mūsų motinos gyvenimo būdas niekam į akis nekrito", - sakė Albinas.
Tai, kad Zandovienės sūnūs augo be motinos meilės ir rūpesčio, teisme paliudyti ketina kaimynai. Ieškovė liudytojų, galinčių papasakoti, kokia gera motina ji buvo, kol kas neturi.
Beje, teisme O. Zandovienė sakė, jog jau beveik dešimt metų ji nėra mačiusi savo sūnų ir niekad pas juos nesilankanti. Anot Albino, tai netiesa. Visai neseniai motina buvo pas jį atėjusi - vaikščiojo apie trobą ir neva žadėjo padegti. „O iš jos visko galima tikėtis", - kalbėjo sūnus.
Galutinį tašką šioje istorijoje padės teismas.
Chuliganizmo protrūkiai tampa kasdienybe?
Pastaruoju metu mūsų rajono problemiški mokiniai, rodos, stengiasi neatsilikti nuo bendraamžių didmiesčiuose. Du Alsėdžių vidurinės mokyklos moksleiviai pamokų metu nutarė pasivaikščioti po miestelį ir grįžo... girti, tad išvežti išblaivinti.
Danguolė AŽANECKIENĖ
Tokia naujiena iš Plungės šiomis dienomis apskriejo šalies dienraščius, televizijas. Rašydama šiuos sakinius, jaučiu mokyklų vadovų, pedagogų nuoskaudą: mokyklose tiek daug gerų pavyzdžių, vykdomi tarptautiniai projektai, moksleiviai tampa šalies olimpiadų ir konkursų laureatais. Kodėl apie juos taip uoliai nerašoma, kaip apie pavienius chuliganizmo atvejus? Bet, matyt, chuliganizmas jau pradeda dusinti mokyklos bendruomenes, kad ryžtamasi kreiptis policijos pagalbos, viešai kalbėti apie tuos „šaukštus deguto, apkartinančius statines medaus". Ir ne tik mokyklų įvaizdį gadinančius, bet ir atspindinčius dalies visuomenės dvasinę krizę.
Problemiški paaugliai – į Alsėdžius?
Pasak Alsėdžių vidurinės mokyklos direktoriaus Leono Mockūno, tai moksleiviai, kurie trukdo mokytojams vesti pamokas, įžūliai elgiasi, nesilaiko vidaus elgesio taisyklių gyvendami atnaujintame mokyklos bendrabutyje, yra išsiskyrusių šeimų vaikai, kuriais tėvai nebesirūpina, o motinų pastangų paaugliai nepaiso. Be to, dėl nenoro mokytis ir blogo elgesio išguiti iš savo ir aplinkinių rajonų mokyklų. Tokių Alsėdžiuose šiais mokslo metais iš Plungės yra 13, Telšių miesto ir rajono - 17, iš Mažeikių miesto ir rajono - 10, iš Klaipėdos - 1, Palangos - 2.
Pasak mokyklos socialinės pedagogės Aurelijos Augustinienės, kovo 13-ąją dešimtoko ir aštuntoko „pasivaišinimas" miestelyje - ne atsitiktinis. Kur gavo svaigalų? Vienas išsiblaivęs direktoriui sakė, jog turėjo butelį iš anksto, pirkęs Plateliuose. Tačiau, jeigu norėtų, įsigytų ir Alsėdžiuose. Jeigu ne parduotuvėje, tai miestelyje esančiuose „taškuose", apie kuriuos visi, kam tai aktualu, žino. O taip uždarbiaujantiesiems svarbu kuo daugiau parduoti ir nė motais, jeigu perka ir gers paaugliai. Tad ir kyla klausimas, kodėl tie „taškai" gali veikti?
Matyt, vaikinų elgesys kovo 13-ąją įveikė mokyklos vadovo ir pedagogų kantrybę. Vienam moksleiviui nustatytas 2,19, kitam - 1,79 promilės girtumas. Dešimtokas buvo agresyvus, grasino mokytojams ir mokiniams, priešinosi į mokyklą iškviestiems policijos pareigūnams, aplamdė jų automobilį. Dėl to pradėtas ikiteisminis tyrimas.
Nepageidaujamas ir šioje mokykloje
Pasak direktoriaus L. Mockūno, dėl dešimtoko elgesio išsiųstas raštas Plungės rajono savivaldybei, Plungės rajono savivaldybės administracijos Vaiko teisių apsaugos tarnybai. Rašte išdėstyta, kad mokinys turi daug mokymosi problemų. Jo tėvai oficialiai išsiskyrę, vaikinas liko su mama. Nuo 2006-ųjų rugsėjo 11-osios priimtas į Alsėdžių vidurinę, apgyvendintas mokyklos vaikų dienos centre (bendrabutyje). Tačiau įžūliai elgėsi su auklėtojomis, pasitaikydavo, kad grįždavo neblaivus. Todėl iš šio centro pašalintas, į mokyklą teko važinėti iš Platelių. Nenorėjo mokytis, praleidinėjo pamokas - per pirmąjį pusmetį be pateisinamos priežasties praleido net 101. Nuo šių metų vasario 14 dienos beveik nelanko mokyklos. Sūnus nereaguoja į motinos prašymus mokytis, gerai elgtis. Anot L. Mockūno, remiantis Lietuvos Respublikos švietimo įstatymo 29 straipsnio 10 punktu, mokykla jau minėtų institucijų prašo leisti pašalinti nesikeičiantį į gera moksleivį, perkelti jį mokytis kitur, nes jo elgesys kelia realią grėsmę. Dėl objektyvių priežasčių (neturi psichologo) mokykla negali šiam jaunuoliui užtikrinti reikiamos psichologinės pagalbos.
Vien gerų sąlygų nepakanka
Alsėdžių vidurinės mokiniai turi geras buities sąlygas bendrabutyje ir mokykloje, užimami pagal pomėgius - gali sportuoti, šokti, dainuoti, giedoti. Į šią veiklą įsitraukia ir iš kitų mokyklų atsiųstieji „negeriečiai". Kartą per savaitę 19 mokinių vyksta į Telšiuose esantį baseiną - tai mokiniams nekainuoja. Kadangi mokykla yra gynybinio pilietinio ugdymo pakraipos, vyksta ir šios srities užsiėmimų (šaudymo, žygių, ekskursijų į aerouostus ir t. t.). Tačiau, kai mokykloje yra 362 mokiniai, tarp jų 42 - socialinės rizikos, vieno gynybinio ugdymo vadovo nepakanka. Pasak L. Mockūno, reikia dar dviejų, tačiau šių etatų vis neišprašoma. Jaunuoliams ypač reikia vyro-kariškio pavyzdžio, kuriuo norėtų sekti, - tada gal taptų valingi, siektų ir mokslo.
Pavasarį „išdygo" pernykštė skola
Viena plungiškė, gavusi AB „Lietuvos dujos" sąskaitą, net žagtelėjo - mat šalia mėnesinio mokesčio už sunaudotas dujas „puikavosi" dar ir pernykštė 70 litų skola. Iš kur ji gali „išdygti", jei visus metus sąžiningai moki už komunalines paslaugas ir stengiesi niekam nebūti skolingas?
Lina LIŪNIENĖ
Minėtoji plungiškė manė priklausanti 3-iojo pogrupio dujų vartotojams, t. y. tiems, kurie per metus suvartoja nuo 801 iki 20 000 kubinių metrų gamtinių dujų. Pagal tai ji kiekvieną mėnesį mokėdavo 12 Lt pastovųjį mokestį ir dar po 0,76 Lt už kiekvieną kubinį metrą suvartotų dujų. Moteris, kas mėnesį sąžiningai mokėjusi už paslaugą, net neįtarė, jog gali būti skolinga. Juolab kad porą kartų per metus skambino dujininkams ir tikrino, ar „sueina galai".
Tačiau, prasidėjus šiems metams, paaiškėjo, jog vartotoja „Lietuvos dujoms" skolinga net 70 litų. Anot moters, jai tai - gana didelė suma. Be to, toji skola - visiškai netikėta.
Iš kur ji atsirado? Pasak „Lietuvos dujų" Šiaulių filialo Plungės skyriaus vadybininkės Vandos Digimienės,
vasario mėnesį, kai vartotojai jau būna atsiskaitę už praėjusius metus, bendrovė imasi sumuoti rezultatus. Dar kartą perskaičiuojama, kiek kuris vartotojas sudegino dujų.
Jei suskaičiuojama, jog vartotojas per metus suvartojo iki 90 kub. m gamtinių dujų, jis priskiriamas 1-ajam pogrupiui (pastarieji pastovaus mokesčio nemoka, o už kiekvieną kub. m - 1,46 Lt), jei suvartojo nuo 91 iki 800 kub. m, yra 2-ojo pogrupio vartotojas (pastovusis mokestis 2,35 Lt, už kub. m - 1 Lt), jei nuo 801 iki 20 000 kub. m, priskiriamas 3-iajam pogrupiui (pastovusis mokestis - 12 Lt, už kub. m - 0,76 Lt).
„Minėtuoju atveju vartotoja tikėjosi, jog per metus sudegins daugiau nei 800 kub. metrų, todėl mokėjo tiek, kiek priklauso 3-iajam pogrupiui. Tačiau, pasibaigus metams, paaiškėjo, jog ji tų 800 kubų nesuvartojo. Vadinasi, priskiriama 2-ajam pogrupiui, kuriems gamtinės dujos kainuoja brangiau. Taip ir susidarė skola", - situaciją aiškino bendrovės vadybininkė.
Pasak V. Digimienės, tokia tvarka, kai vartotojai į pogrupius skirstomi pasibaigus metams, akcinėje bendrovėje „Lietuvos dujos" galioja jau ne vienerius metus. Senesnieji vartotojai prie to jau pripratę, o naujieji, gavę pranešimą apie susidariusią skolą, išties nustemba. „Juk mes iš anksto negalime numatyti, kiek žmogus per metus išdegins dujų. Todėl suvartotą kiekį perskaičiuojame metams pasibaigus - kai turime visus rodiklius. O pagal tai, kiek per metus kubinių metrų dujų vartotojas nupirko, ir įkainį jam perskaičiuojame", - kalbėjo V. Digimienė.
Vadybininkės teigimu, pasibaigus metams, pranešimus gauna ne tik tie, kurie bendrovei skolingi, bet ir permokėjusieji. O kaip bus, jei minėtoji vartotoja šiemet sudegins daugiau nei 800 kub. m dujų? Ar ji atgaus permokėtus pinigus, ar bus ir vėl perrašyta į trečiąjį pogrupį? „Jei ji suvartos tiek, kiek priklauso trečiajam pogrupiui - daugiau nei 800 kub. m, kitąmet jai bus pranešta ir apie susidariusią permoką, ir apie tai, kad ji perrašyta į kitą pogrupį. Permokėtų pinigų ji neatgaus - tiesiog nemokės už dalį suvartotų dujų. O susidariusią skolą ar būtina sumokėti iškart? Pasak V. Digimienės, skolą galima mokėti ne išsyk, o per 2-3 mėnesius.
Anot vadybininkės, yra vartotojų, kuriems iki 801 kub. m pritrūksta vos 5 ar 6 kubų. Dėl jų susidaro keliasdešimties ar net šimto litų skola. Pasak V. Digimienės, dėl to daug kas piktinasi, bet... tvarka yra tvarka.
Beje, dabar visi vartotojai kviečiami į „Lietuvos dujų" skyrių pasirašyti naujų gamtinių dujų pirkimo-pardavimo sutarčių. Kam to reikia? Vadybininkės teigimu, pastaruoju metu keitėsi bendrovės rekvizitai, banko sąskaitos numeris, be to, – ir kai kurių gyventojų duomenys. Tam ir reikia naujų sutarčių - kad jose būtų nauja ir patikima informacija.
Po maudynių mariose – ir sveiki, ir... su laimikiu
Savaitės pradžioje per visas žiniasklaidos priemones buvo pranešta, jog praėjusio penktadienio vakarą pasieniečiai įvykdė vieną iš sėkmingiausių gelbėjimo operacijų - Kuršių mariose išgelbėjo net vienuolika į pavojų patekusių žvejų. Tarp jų buvo du plungiškiai - 70-metis Kazimieras Vaškys ir netrukus šešiasdešimtmetį švęsiantis Juozas Juškevičius. Tą vakarą, kai įkrito į properšą, ropštėsi ant ledo ir buvo išgelbėti pasieniečių, jiedu buvo ne juokais išsigandę, o po kelių dienų vyrai apie pavojingąjį įvykį pasakojo jau kaip apie smagų nuotykį. „Anksčiau žvejyboje visko yra buvę - batus prisemdavome, kojas sušlapdavome, tačiau žiemą į vandenį panirę dar nebuvome", - linksmai įspūdžiais dalijosi žvejai.
Lina LIŪNIENĖ
Žvejyba buvo sėkminga
Ir ponas Kazimieras, ir jo draugas Juozas su meškere nesiskiria jau daug metų, o savo, kaip žvejų, stažą abu skaičiuoja nuo vaikystės. Kartu jiedu žvejoja jau daugiau nei tris dešimtmečius.
Viena iš mėgstamiausių Kazimiero ir Juozo žvejybos rūšių - poledinė žūklė ant Kuršių marių ledo. Į tokią vyrai buvo susiruošę ir praėjusį penktadienį, kovo 2-ąją. Iš pradžių viskas klojosi puikiai - nuo kranto nuėję apie 4 kilometrus, Kazimieras ir Juozas susėdo meškerioti. Diena pasitaikė sėkminga - vien Kazimieras iš po ledo ištraukė apie 300 stintų ir dar didžiulę, daugiau nei du kilogramus svėrusią, vėgėlę. Tiesa, Juozas sugavo kiek mažiau - apie 200 žuvelių, tačiau ir tai, kaip tvirtina žvejai, - gana solidus laimikis.
Abu atsidūrė vandenyje
Džiaugdamiesi sėkme, apie 17 valandą vyrai patraukė namų pusėn - link Ventės Rago. Tiesa, keliavo jie ne pėsčiomis, o specialiai šiam reikalui - kelionei ledu - Kazimiero sukonstruotais paspirtukais, kuriais lekiama maždaug 10-15 km/val. greičiu. Po truputį temo, be to, tvyrojo tirštas rūkas, per kurį nieko nesimatė. Nors Juozas turėjo kompasą ir pasitikėjo jo parodymais, prietaisas žvejus vis dėlto pavedė. Vyrai nukrypo nuo savo kurso ir... pataikė į maždaug 1,5 m pločio ledo properšą, kurios ateinant tikrai nebuvo.
Pasak Kazimiero, pirmasis į ledinį marių vandenį įkrito jis. „Dėl rūko properšą pamačiau tik tuomet, kai ji jau buvo prieš pat nosį. Nebegalėjau nei sustabdyti, nuo nušokti nuo paspirtuko. Taigi su visa savo manta pliumptelėjau į vandenį", - linksmai pasakojo ponas Kazimieras. Iš paskos važiavęs Juozas sako supratęs, kad draugas įkrito į vandenį, tačiau ir jis gana greitai čiuožiančio paspirtuko sustabdyti nebesuspėjo... „Nežinau, kaip viskas įvyko, bet aš atsidūriau properšoje, o mano daiktai - paspirtukas, žvejybos įrankių dėžė, šiltų drabužių ryšulys bei maišelis su žuvimis - liko ant ledo. Krisdamas „pasiėmiau" tik kompasą ir ledo grąžtą. Juos, deja, nuskandinau", - įspūdžiais dalijosi Juozas.
- Apie tai, kad turėsim dvynius, sužinojau tik juos gimdydama. Tais laikais gydytojai tokios aparatūros, kaip dabar, neturėjo. Tačiau kai gimė dukra ir gydytojai pasakė, kad laukia dar vieno kūdikio, išsigandau ir kartu apsidžiaugiau. Širdies gilumoje žinojau, kad galime tikėtis dvynių, nes mano giminėje ne vieni jau buvo gimę.
- Ar dvynius ir auginti buvo sunkiausia?
- Sunkiausia auginti buvo Renatą - vyriausiąją dukrą. Reikėjo išmokti rūpintis vaiku, išmokti būti mama. Kai į pasaulį atėjo pirmagimė, dar nebuvo baigtas statyti mūsų namas Širvintose. Tad su vežimėliu važiuodavau ir vyrui statybose padėti… Nelengva ir dvynius buvo auginti. Jie gimė mėnesiu anksčiau, ilgai gulėjome ligoninėje. Mirė mano mama - skausmas ir rūpesčiai padarė, kad ir savu pienu juos mažiausiai maitinau - vos pusę metų (kitus vaikus - iki metų). Dukrelė Jolanta keturių mėnesių labai sunkiai sirgo, gulėjo Vilniuje reanimacijoje. Daug nervų ir ašarų tada turėjom, bet viskas baigėsi laimingai.
- Ar po tokio sunkaus išbandymo - dvynių, nebuvo sunku ryžtis dar vieno vaikelio atėjimui?
- Nebuvo sunku. Nė vieno nėštumo metu nei man, nei vyrui net mintis nekildavo, kad vaiko gali nereikėti. Juk vaikas - ne daiktas! Dovilė, atėjusi į pasaulį, atnešė daug džiaugsmo. Ir dabar ji tokia judri - visur eina, daug ko griebiasi, jos visur pilna. Nori studijuoti žurnalistiką.
- Daugelis įsivaizduoja, kad šeimose, kuriose auga daug vaikų, vyresnieji augina mažuosius. Ar taip buvo ir Jūsų šeimoje?
- Iš dalies taip ir yra. Kai šeimoje daug vaikų, jie labiau bendrauja tarpusavyje, žaidžia. Mažuosius auginant, man labai padėjo Renata. Mūsų vaikai nelankė vaikų darželio. Išgąsdindavo ligos, kurios prasidėdavo vos kelis kartus ten nuvedus vaiką. Tad dirbau tokį darbą, kuris leisdavo ir vaikais, ir namais pasirūpinti. Vaikai - mano karjera…
- Mamos, auginančios vienturčius, dažnai skundžiasi, kad augina "rankinukus". Ar Jums užtekdavo jėgų panešiot ant rankų kiekvieną iš šešių?
- Mano visi vaikai buvo "rankinukai". Labai mėgdavo ir buvo pripratę būti ant mano rankų. Pamenu, kartą dvyniai niekaip užmigti negalėjo, supau abu ant rankų ir iš nuovargio pati užmigau į krosnį atsirėmusi. Per miegus krūptelėjau, vos galvos neprasiskėliau, tačiau pamačiau, kad abu mažyliai ant mano rankų saldžiai prisiglaudę miega.
- Ar galite suskaičiuoti, kiek metų neteko ramiai miegoti?
- Kas žino, kiek naktų nemiegota… Visi šeši mano vaikai naktimis nebuvo labai ramūs. - Moteris šypsosi lyg pati sau ir priduria: - Tačiau dabar miegu labai ramiai ir kietai. Matyt, atsiimu už tuos metus.
- Kokios problemos keldavo daugiausia nerimo?
- Kol vaikai maži - jų sveikata, vėliau - mokykla, mokslai. Dėl dukrų jokių problemų dėl mokyklos nekildavo, o sūnus tekdavo ir paauklėti. Žiūrėk, į mokyklą išėjo, o po poros valandų skambina vieno ar kito auklėtoja ir klausia, kur dingę - pamokose jų nėra. Nors prie mokslų vaikų nespaudžiau, bet dabar džiaugiuosi ir net stebiuosi: vaikai siekia mokytis - Renata, savas dukreles paauginusi, greitai visus nudžiugins aukštojo mokslo diplomu, apie studijas universitete rimtai svarsto Vaidas, vis apie mokslus užsimena Jolanta,be abejo, - mažėlė…
- Visi šeši Jūsų vaikai užaugo darbštūs, tvarkingi žmonės. Galbūt mamoms, dabar auginančioms vaikus, išduotumėt paslaptį, ko reikia, kad vaikas užaugtų geru žmogumi, kad būtų laimingas, kad sugrįžtų...
- Neturiu jokių paslapčių. Auginau, stengiausi, kad visada būtų sotūs, sveiki, apsirengę. Galbūt kartais palepindavau: prie namų visus darbus dažnai atlikdavau pati, o vaikams leisdavau užsiimti savais reikalais, žaisti, išeiti su draugais. Nei vyras, nei aš nesikišome, kai jiems reikdavo pasirinkti - į kokį būrelį eiti, su kuo draugauti, kur po mokyklos mokytis. Neišskyriau nė vieno iš jų - visus myliu, su visais pasišneku, visų laukiu. Galbūt todėl dažnai ir aplanko…
- Dėkoju už pokalbį, o mintyse savęs klausiu: kiek turi būti meilės širdyje, kad jos užtektų taip ilgam, visiems, kurie glaudžiasi prie jos, ir tiems, kurie iš kitų nesulaukė - M.Matulienė ilgus metus kantriai slaugė ligotą savo dėdę, rūpinosi juo iki pat mirties. Jos darbščių rankų išpuoselėti gėlynai, švarūs namai, pas ją visada skuba anūkai ir ne tik todėl, kad virtuvėje gardžiai kvepia močiutės kepiniai…
"Gyvenimo būdas", įvertintas Nusipelniusio medicinos darbuotojo vardu
Vakar, minint Lietuvos medicinos darbuotojo dieną, būriui šalies medikų iškilmingai buvo įteikti garbingi apdovanojimai. Tarp apdovanotųjų - ir UAB "Lusma" direktorius, vaistininkas Sigitas Varinauskas. Jam suteiktas Nusipelniusio Lietuvos sveikatos apsaugos darbuotojo vardas ir įteiktas Nusipelniusio Lietuvos sveikatos apsaugos darbuotojo garbės ženklas. Iki tol Širvintų kraštas neturėjo medicinos darbuotojo, pelniusio tokį garbingą įvertinimą.
- Meluočiau, jei teigčiau, kad man šis apdovanojimas nėra svarbus,- sako Sigitas Varinauskas. - Žinoma, aš dirbu ne dėl apdovanojimų, mėgstu savo darbą, man jis patinka - tai labai svarbu. Visa širdimi pritariu teiginiui, kad laimingas tas žmogus, kuris rytą su džiaugsmu eina į darbą, o vakare su džiaugsmu grįžta į namus... Aš esu tarp tokių žmonių. Nežinau, ar daug jų yra, bet aš dirbdamas savo darbą jaučiu gyvenimo pilnatvę... Taigi ir tas apdovanojimas mane labai džiugina. Vadinasi, tie beveik trisdešimt metų buvo prasmingi...
***
Širvintiškiai Sigitą Varinauską pažįsta nuo 1982-ųjų. Tada jis pradėjo vadovauti Širvintų centrinei vaistinei. O iki tol... Plungės rajone, Šateikiuose, gimusį ir augusį vaikinuką, beje, politinio kalinio sūnų, gyvenimas ir pavėtė, ir pamėtė. Jau vien tai, kad nei jis, nei sesuo nebuvo komjaunuoliai, o tėtis nuolat buvo susikrovęs lagaminus ir pasirengęs blogiausiam, daug ką pasako gerai pažįstantiems anų laikų gyvenimą. Bet apie žemaičių atkaklumą ne veltui kalbama. Taigi Sigitas baigė Šateikių vidurinę mokyklą, įstojo į Kauno medicinos institutą, įgijo provizoriaus (vaistininko) diplomą ir pradėjo dirbti Klaipėdos miesto vaistinėje asistentu. Po metų buvo pervestas į analitiko pareigas ir dar taip pačiais metais paskirtas Skuodo rajono vaistinės vedėju. Bet karjerą teko nutraukti, nes buvo "pamalonintas" dvejų metų tarnyba sovietinėje armijoje. Po armijos metus padirbėjus vienoje Šiaulių miesto vaistinių provizoriumi-technologu, su šeima (beje, mediciną studijavusią telšiškę Laimutę Sigitas įsižiūrėjo dar studijų metais "bendrabučiokų" būryje...) teko kraustytis į kitą "pasvietį" - Širvintas (perkėlimo tvarka). "Lenkų" kraštas ne itin masino, bet abiems Varinauskams pravertė žemaitiškas užsispyrimas ir optimizmas. Per metus, kaip sako pats Sigitas, susipažino su Širvintų kraštu, jo žmonėmis ir kai po penkerių metų atsiradus galimybei grįžti į gimtąją Žemaitiją Širvintų rajono valdžia nebeišleido, pernelyg nenusiminė. 2001-aisiais Sigitas pradėjo dirbti UAB "Lusma" provizoriumi, o nuo 2004-ųjų - yra šios vaistinės direktorius vaistininkas. Prie šių "sausų" biografijos detalių labai tiktų išvardyti ir Sigito užsitarnautus titulus: 1987-aisiais jam suteikta antroji provizoriaus farmacinio darbo organizavimo kvalifikacinė kategorija, 1992-aisiais - suteikta aukščiausioji farmacinio darbo organizatoriaus kvalifikacinė kategorija, nuo 1995-ųjų jis yra vaistinių asociacijos "Provifarma" narys, 2003-2005 metais buvo šios asociacijos valdybos nariu, o nuo 2005-ųjų - yra revizijos komisijos narys. 2002-aisiais įstojo į Lietuvos vaistininkų sąjungą...
Tenka dalyvauti įvairiuose susirinkimuose, seminaruose, posėdžiuose ir visuomet šis žemaitis nesivaržo pasakyti savo nuomonę, nors ir kokia ji nepopuliari būtų, bet gyvenimo realybės suformuota ir teisinga. Todėl ir "aukštesnes sferas" kartais priverčia susimąstyti...
- Man rūpi žmonių sveikata, baugina dabartinės tendencijos, kai žmogus vis labiau daromas vartotoju, reklamos auka, - sako Sigitas.
Gal ir keistas tas vaistininkas daug kam, kai prieš Mišias sekmadienį į vaistinę užėjusios močiutės, prašančios to "vaisto, kurį "Sveikatos" laida reklamavo", pradeda klausinėti, ką ji valgo, kaip miega, kiek miega, kuo užsiima, ar sunkiai dirba... Ir galop prieina prie išvados, kad gal to keliasdešimt litų kainuojančio maisto papildo (dažniausiai juos pirkti ir gundo įkyrios reklamos) kol kas jai ir nereikėtų...
- Būtina išsikalbėti su žmogumi, būtina įsigilinti į jo gyvenimo būdą, jį kuo geriau pažinti,- sako Sigitas.
Ne veltui dabar pradėta kalbėti apie besaikį vaistų, maisto papildų vartojimą. Tie, kurie turi "atliekamą" litą, atrodytų, pirktų viską, kas reklamuojama... Juk apie žalingą poveikį viešai beveik nekalbama... Beje, "Lusmos" languose ar ant durų nepamatysi reklaminių plakatų. Prieš kurį laiką buvo priimtas įstatymas draudžiantis "įkyrią reklamą". Ir "Lusma", ir Širvintų vaistinė tam pakluso. Kaip sako Sigitas, "mes dar seno kirpimo vaistininkai ir mąstome apie žmogaus sveikatą, o ne apie biznį bet kuria kaina"...
Pastebi Sigitas ir kitą kraštutinumą. Kasdien ateina žmonių, net ir gyvybiškai būtiniems vaistams nesukrapštančių kelių litų.
- Jau seniai kalbama apie specialaus fondo, kuris padengtų socialiai remtinų žmonių išlaidas vaistams, įkūrimą, bet iki šiol konkrečiai nieko nepadaryta,- apgailestauja Sigitas Varinauskas.
Vaistininkas sako, kad savotiškos vaistų vartojimo "maniakės" yra vis dėlto moterys. O dauguma vyrų, deja, net ir būtinam reikalui esant yra nerūpestingi. Ir į gydytojus kai kurie žmonės nelinkę kreiptis. Ateina žmogus į vaistinę ir skundžiasi, kad po nakties akis labai skauda. Tiesiog nepakenčiamas skausmas. Gal kokių lašiukų? Vaistininkas pradeda klausinėti, gilintis, ką tas žmogus iš vakaro dirbo, gal stiklelį kilnojo, gal... O paskui pasodina prie kraujospūdžio matavimo aparato. Ir ką gi - 260/140. "Eik, žmogau, kuo greičiau pas gydytoją, jei nori gyventi",- primygtinai liepia. Žmogus dar prieštarauja - gal kokių vaistų galima, bet vaistininkas šiuo atveju negailestingas. Ir štai po kurio laiko žmogus ateina jau po gydymosi ligoninėje su receptais ir dėkoja vaistininkui, kad tada jį "nusiuntė" pas gydytoją...
Oi, kiek tokių ir panašių atvejų. O kiek nepaklausančių vaistininko patarimo. Ir, deja, žiūrėk, po kelių savaičių jau tenka skaityti užuojautas jų artimiesiems...
- Nemyli žmonės savęs, netausoja, nebrangina gyvenimo,- sako Sigitas. - O juk ir Šventame Rašte pasakyta - mylėk savo artimą kaip pats save... Būtina įsisąmoninti, kad tik gal kokių 15 procentų įtakos žmogaus sveikatai turi gydymas. 85 procentus savo sveikatos lemia pats žmogus - jo gyvenimo būdas, įpročiai...
Jaudina vaistininką ir dar vienas dalykas: žmonės perka daugybę vaistų. Kažin ar visus juos suvartoja, oi, kažin... O išmesti gaila. Nors galiojimo terminai dabar daugelio labai neilgi... Vaistas - ne dešra, kvapo neturi... Sigitas prisimena tuos laikus, kai dėl labdarinių vaistų Lietuva buvo tapusi savotiška utilizavimo vieta. Pasak Sigito, pasitaikydavo, kad patikrinus visą mikroautobusą labdaros, būdavo randamos vartoti tinkamos tik 4-5 vaistų dėžutės... Ir tas kažkada per visą šalį nuskambėjęs atvejis dėl veterinarinių vaistų (kur, Sigito manymu, gydytojos buvo visai nepagrįstai apkaltintos) gali vėl bet kada pasikartoti, sprogti kaip "uždelsto veikimo bomba"...
- Taip ir norisi šaukte šaukti: "Žmonės mielieji, širvintiškiai, rūpinkitės savo gyvenimo kokybe!"- sako Sigitas.
- Tai galima sakyti, kad dabar Jūsų šaknys jau čia, Širvintų krašte?- klausiu.
- Aš taip nesakyčiau,- prieštarauja Sigitas. - Manau, kad mano šaknys vis dėlto ten, Žemaitijoje, kur gimiau, kur augau, kur visa giminė... O apie savo šaknis Širvintų krašte gali kalbėti vaikai - Monika ir Lukas... Beje, Lukui šiemet bus įteiktas vaistininko diplomas. Monika Vilniaus universitete baigė Ekonomikos fakultetą.
- Bandžiau ir Luką nuo vaistininkystės atkalbėti, bet nepakluso. Sunkus ir atsakingas tai darbas. Sakyčiau net ne darbas - gyvenimo būdas,- sako Lietuvos nusipelnęs medicinos darbuotojas Sigitas Varinauskas.
Kunigas vienuolis Jonas Zubrus švenčia kunigystės 50 metų jubiliejų
Praėjusį trečiadienį pasveikinti kunigo Jono Zubraus į Čiobiškį buvo nuvykęs rajono meras Kęstutis Pakalnis ir rajono tarybos narė Jadvyga Barbaravičienė. Meras nuoširdžiai pasveikino Joną Zubrų su gražiu jubiliejumi, palinkėjo kunigui sveikatos ir dar ilgai ilgai tarnauti bažnyčios labui bei įteikė jubiliatui puokštę gėlių ir knygą "Musninkai. Kernavė. Čiobiškis".
Kunigas Jonas Zubrus padėkojo už gražius mero žodžius ir prisipažino, kad rajono meras pirmasis jį taip gražiai pasveikino. Jis pažadėjo, kad bažnyčia ir rajono taryba ateityje glaudžiai bendradarbiaus, nes tiek bažnyčia, tiek rajono taryba yra pašaukti tarnauti žmonėms. Kunigas taip pat pasiguodė, kad pastaruoju metu bažnyčioje lankosi nedaug parapijiečių.
Kęstutis Pakalnis pažadėjo, kad rajono taryba stengsis visokeriopai pagelbėti bažnyčiai jos šventoje misijoje.
"Širvintų krašto" informacija
Apie jubiliatą: Kunigas Jonas Zubrus, vienuolis jėzuitas, Čiobiškio parapijos klebonas, gimė 1924 metų gegužės 6 dieną Dzūkijoje, Simno parapijoje. Augo Alytuje, kur 1943 metais baigė gimnaziją. 1946 metais įstojo į Kauno tarpdiecezinę kunigų seminariją. 1949 metais sovietų valdžiai mažinant seminaristų skaičių, iš seminarijos pasitraukė, tačiau 1952 metais grįžo ir tęsė studijas. 1957 metais balandžio 17 dieną vyskupas Julijonas Steponavičius Joną Zubrų įšventino kunigu. Iki šiol kunigas Jonas dirbo įvairiose Kaišiadorių vyskupijos parapijose: Pivašiūnuose, Šešuolėliuose, Vytautavoje, Molėtuose, Stirniuose, Palomenėje, Žilinuose, Kietaviškėse... Įspūdingiausia J.Zubraus kunigystėje - savanoriškas ir nelengvas pastoracinis darbas kraštuose ir vietovėse, kur nebuvo parapijų, bažnyčių, bažnytinės administracijos, kur tikintiesiems buvo trukdoma ar iš viso neleidžiama išpažinti savo tikėjimą.Tokia pastoracinė patirtis būdinga tik nedaugeliui Lietuvos kunigų. Tuo labiau anais bažnyčiai sunkiais sovietų valdžios metais.
1979 metais dvejiems metams jis išvyko pastoraciniam darbui, sakykime, į misijas, į Podolės Kamenecą Ukrainoje. Tuo metu šiame mieste, buvusiame vyskupijos centre, jau buvo uždarytos septynios katalikų bažnyčios, tarp jų ir katedra. Tikintieji meldėsi kapinių koplytėlėje arba vykdavo į kitas, dar veikiančias bažnyčias. Iš Kameneco kunigas Jonas Zubrus dar aptarnavo kitas keturias tikinčiųjų bendruomenes Ukrainoje. Po dvejų metų darbo misijose kunigas Jonas sugrįžo į Kaišiadorių vyskupiją. Ilgai neužtrukęs, 1983 metais vėl išvyko; šį kartą į Pavlodarą (Kazachijoje) ir Slavgorodą (Altajaus krašte), tačiau ten ilgai negalėjo pasilikti dėl sovietų valdžios trukdymų. 1989 metais išvyko į Aktiubinską - vokiečių tremtinių miestą Kazachijoje, kur darbavosi trejus metus. Lankė tikinčiuosius ir kitose to krašto vietovėse. 1992 metais grįžo į Lietuvą ir dirbo Klaipėdoje - vienuolių jėzuitų misijoje. 1997 metais dar kartą išvyko. Šįsyk į Sargaskoje miestą Sibire. Iš ten vyko į Novosibirską, o paskui grįžo į Lietuvą, dirbo Kauno vyskupijos parapijose, o dabar dirba Kaišiadorių vyskupijoje, kurioje buvo įšventintas.
Kunigas Jonas Zubrus yra ir vienuolis jėzuitas, priklauso Romos katalikų vyrų vienuolijai "Jėzaus draugija". Į šią pasaulyje žinomą ir daug Lietuvai davusią vienuoliją (prisiminkime Vilniaus universitetą), Jonas Zubrus įstojo dar prieš kunigystę - 1945 metais. Taip jis siekė dar nebūdamas kunigu kiek galima daugiau laiko skirti asmeninei maldai, dvasinėms pratyboms, gilesniam Jėzaus pažinimui ir liudijimui pasaulyje. Kunigui J.Zubrui tik pavydėti galima didelio teologijos išmanymo, apsiskaitymo, kalbų žinojimo, plačios erudicijos. Kunigo Jono dvasinė branda šiandien gražiausiai liudija jo pašaukimo pilnatvę ir tikrovę.
Iškilusis kunigas Jonas Zubrus šiemet mini 50 metų kunigystės sukaktį. Deja, deramai neįvertintas ar nesuprastas. Ilgiausių Jam metų Viešpaties darbuose.
Prasčiokiška?! O gal garbinga?
Pasiklausiusi per televiziją "kalbančių galvų" močiutė (beje, buvusi ilgametė mokytoja) gūžčiojo pečiais: "Įdomūs dabar tie mokyti žmonės. Būdavo, jei vaikas nesimoko, gauna prastus pažymius, baram, kad tinginiai, tingi mokytis. Dabar va, ministrė kas antrą sakinį kartoja: "Mokiniai neturi motyvacijos mokytis..."
Valdininkė, save laikanti didele įvairiausių "projektų" "eksperte", žurnalistui, pabandžiusiam į "žmonių kalbą" išversti sudėtingos konstrukcijos ir dar sudėtingesnės minties tų "projektų" sakinius, priekaištavo dėl nesupratingumo ir... "prasčiokiškos" kalbos. Mat netinka dabar "normaliais" žodžiais ir sakiniais "projektuose dalyvauti" - vis dėlto europiečiai esame...
Taigi - kuo toliau, tuo labiau klimpstame į sudėtingų sąvokų pelkę, įmantraujame ten, kur galima būtų labai paprastai ir aiškiai išreikšti mintį. "Europiškesni" norime būti? O kaip savitumas? Kaip bene vienintelis ir svarbiausias mūsų pasididžiavimas, kad lietuvių kalba Pasaulyje viena seniausių indoeuropiečių kalbų?
Valstybinės kalbos įstatymo pataisas rengianti darbo grupė siūlo privačiose įmonėse leisti kalbėti ir nelietuviškai, arba tiesmukiškai sakant - diskutuojama galimybė įstatymiškai įtvirtinti pataikavimo politiką nenorintiems mokytis lietuvių kalbos. Pirmiausia - nevalstybine kalba parašyti viešieji užrašai, paskui - įstatyminė teisė organizuoti darbo veiklą nevalstybine kalba... "Kas toliau? - klausia etnologas Jonas Vaiškūnas. - Valstybinė kalba liks tik valstybinėms institucijoms, o valstybinių institucijų skaičius bus mažinamas privačiųjų naudai… Įstatymiškai įteisinus Valstybinės kalbos neprivalomumą privačiose įmonėse būtų radikaliai susiaurinta valstybinės kalbos vartojimo sfera ir juridiškai įteisintas lietuvių kalbos nykimo procesas. Jei privati įmonė yra Valstybėje, tai jai turi būti privaloma ir valstybinė kalba. Valstybės kalba negali būti nustumta tik į privačių iniciatyvų ir asmeninių problemų sritį"...
Parengtas naujas Vardų ir pavardžių įstatymo projektas. Jis bus siūlomas Vyriausybei ir Seimui. Jei šios institucijos pritars, vardai ir pavardės, kuriuose yra, pavyzdžiui, raidės q ar w, bus rašomi nekeičiant jų į lietuviškas raides. Tiesa, Valstybinės lietuvių kalbos komisijos narė Regina Dobelienė ramina, kad nelietuviški rašmenys būtų vartojami ne spaudoje, o tik oficialiuose dokumentuose. Hieroglifų, kirilicos ar arabiškų rašmenų juose nebus, nes nelotyniškus rašmenis vartojančios šalys yra patvirtinusios oficialias savo asmenvardžių perrašos lotyniškais rašmenimis taisykles.
Tai lietuvių kalbos puoselėtojus mažai guodžia, nes paprastai ten, kur žengiamas vienas žingsnis, labai greitai užsimojama ir plačiau. Vis dar nerimstama dėl lietuvių kalbos rašybos ir skyrybos supaprastinimo. Visuomenė tai įvertino kaip norą pertvarkyti amžiais nusistovėjusią rašybą ir skyrybą pagal masinio neraštingumo standartus. Beje, to neraštingumo puikiausias pavyzdys - internetas (komentarai, pokalbių svetainės). Toliau, kaip sakoma, jau nebėra kur...
Teko kalbėtis su keletu lietuvių kalbos ir literatūros mokytojų, visuomenės šviesuolių. Nemanykite - tai "nenukvakę" konservatyvių pažiūrų pensininkai. Jie puikiai supranta, kad reikia keistis, kad reikia tobulėti, prisitaikyti. Bet visa tai daryti su derama pagarba tam, ką per amžių amžius išsaugojome, kam neįstengė padaryti įtakos net sovietmetis. Kaip sakoma, pagarbos nusipelno tas, kas pats save gerbia...
Atvelykio šventė Prezidentūroje
A.Adamkienės labdaros ir paramos fondas jau daugelį metų sėkmingai vykdo įvairiausius projektus kaimo mokykloms remti. Šiais metais Fondas sulaukė daug naujų ir puikių rėmėjų.Jų dėka moksleiviai sužino daug naujo ir naudingo, išryškėja gabumai, todėl jie ir toliau sėkmingai gali mokytis.
Pagrindinė Fondo veiklos nuostata - remti Lietuvos kaimo mokyklas, jose besimokančius vaikus ir vaikų globos namų auklėtinius. Fondas rengia geros valios akcijas ir organizuoja šventes. Tai tradicinėmis tapusios - Atvelykio, Šv. Kalėdų, Vaikų gynimo dienos, Rugsėjo 1-osios šventės.
Kiekvieną pavasarį, atšilus orams ir pražydus pirmosioms žibutėms, į ponios Almos ir Fondo organizuojamas Atvelykio šventes Vilniuje atvyksta per pusantro šimto vaikų iš vaikų globos namų, kaimo mokyklų. Vaikai turi galimybę pasigrožėti Vilniumi iš Televizijos bokšto ar Gedimino pilies aukštumų, aplankyti muziejus, žymias sostinės vietas ir skaniai papietauti "Mc'Donalds" ar "Da Antonio" picerijos restoranuose. Kupini įspūdžių ir sotūs jie yra laukiami žymių Lietuvos aktorių, dainininkų ir pasakų herojų, kurie vaidina, žaidžia kartu su vaikais žaidimus ir ridena margučius.
Šventėse dalyvauja ir kartu su vaikais žaidžia pati ponia Alma Adamkienė, Prezidentas Valdas Adamkus, Fondo valdybos nariai ir rėmėjai. Kiekvienas į šventę atvykęs vaikas sulaukia dovanų iš Velykų bobutės. 1998-2002 metų Atvelykio šventės vyko Lietuvos Respublikos Prezidentūros kiemelyje, o 2003 metais - Chodkevičių rūmų kieme.
Balandžio 14 dieną (šeštadienį) p. Almos Adamkienės labdaros ir paramos fondas savo globojamų kaimo mokyklų moksleivius vėl sukvietė į Atvelykio šventę LR Prezidento kanceliarijos kiemelyje. Pakviesta keturi šimtai vaikų iš 40 Fondo globojamų kaimo mokyklų. Tarp jų buvo ir Gelvonų vidurinės mokyklos mokiniai.
Šiemet mokinių laukė įspūdinga muzikinė programa, kurią parengė Kauno, Kaišiadorių ir Raseinių rajonų mokyklų mokiniai bei folkloro ansamblis "Sadūnai". Vaikai labai džiaugėsi renginio vedėja - Loreta Sungailiene. Ji visą popietę smagiai čiauškėjo, linksmino vaikus ir mokytojus, organizavo žaidimus ir ratelius.
Vaikai turėjo galimybę pasiklausyti kitų mokyklų mokinių dainų, pasigrožėti jų šokiais, paridenti kiaušinius, pabarškenti atsivežtais kiaušiniais-barškučiais, pasigrožėti aplinka (bene visi Gelvonų vidurinės mokyklos mokiniai čia buvo pirmą kartą). Kadangi kiaušinius ridenti galėjo tik po du kiekvienos mokyklos mokinius, kitiems beliko stebėti. Tačiau ir pastarieji netrukus susigalvojo linksmybių - nusprendė pašokti! Žinoma, tai vaikams labiausiai ir patiko. Jie galėjo šokti, dūkti, dainuoti. Linksmybėms nebuvo galo…
Bet tai dar ne viskas. Mokiniai, važiuodami į Vilnių, tetroško svarbiausio dalyko - pamatyti Prezidentą Valdą Adamkų (p. A.Adamkienę jie jau matė, kai į mokyklą pernai prieš Kalėdas buvo atvykęs "Coca-cola karavanas"). Pamatė. Ir ne tik pamatė, bet turėjo galimybę jį net paliesti! O vaikams tai jau didelis džiaugsmas.
Pabaigoje vaikams buvo įteiktos dovanos - didžiausi maišai su lauktuvėmis. Mokiniai tuo labai džiaugėsi, kai kurie iš jų savo dovanos negalėjo net panešti (į kelionę važiavo mažiausieji).
Buvo liūdna palikti kiemelį, kuriame patirta tiek daug malonių įspūdžių. Vaikai buvo pavargę, bet linksmi, laimingi ir labai dėkingi A.Adamkienės labdaros ir paramos fondui, kuris jais rūpinasi.
